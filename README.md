Maakaari

Katso tekijänoikeudellinen
huomautus [<u>käyttöehdoissa</u>](https://www.finlex.fi/fi/kayttoehdot/).

Eduskunnan päätöksen mukaisesti säädetään:

I OSA

KIINTEISTÖN SAANTO

1 luku

Kiinteistön saantoa koskevat yleiset säännökset

[<u>1
§</u>](https://www.finlex.fi/fi/laki/ajantasa/1995/19950540#a540-1995)

Kiinteistön luovutus

Omistusoikeus kiinteistöön saadaan kaupalla, vaihdolla, lahjana tai
muulla luovutuksella niin kuin tässä laissa säädetään. Perintöön,
testamenttiin, ositukseen, lunastukseen sekä muutoin muuhun kuin
luovutukseen perustuvasta kiinteistön saannosta säädetään erikseen.

[<u>2
§</u>](https://www.finlex.fi/fi/laki/ajantasa/1995/19950540#a540-1995)

Kiinteistön osan luovutus

Kiinteistön luovutusta koskevia säännöksiä sovelletaan myös kiinteistön
määräosan ja määräalan sekä kiinteistöjen yhteisen alueen ja sen
määräalan sekä yhteisalueosuuden luovutukseen.

2 luku

Kiinteistön kauppa

1
§ [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Kauppakirjan muoto

Kiinteistön kauppa on tehtävä kirjallisesti. Myyjän ja ostajan tai
heidän asiamiehensä on allekirjoitettava kauppakirja. Kaupanvahvistajan
on vahvistettava kauppa kaikkien kauppakirjan allekirjoittajien läsnä
ollessa.

Kiinteistön kauppa voidaan tehdä myös sähköisesti 5 luvun 3 §:ssä
tarkoitetussa kaupankäyntijärjestelmässä. Myyjän ja ostajan tai heidän
asiamiehensä on hyväksyttävä sähköinen kauppakirja samansisältöisenä
siten kuin 9 a luvussa säädetään.

Kauppakirjasta on käytävä ilmi:

1\) luovutustarkoitus;

2\) luovutettava kiinteistö;

3\) myyjä ja ostaja;

4\) kauppahinta ja muu vastike.

Kauppa ei ole sitova, ellei sitä ole tehty tässä pykälässä säädetyllä
tavalla. Jos myyjä ja ostaja ovat sopineet kauppakirjaan merkittyä
suuremmasta kauppahinnasta tai muusta vastikkeesta, myyjällä ei ole
oikeutta saada perityksi enempää kuin mitä kauppakirjaan on merkitty.

[<u>2
§</u>](https://www.finlex.fi/fi/laki/ajantasa/1995/19950540#a540-1995)

Purkava ja lykkäävä ehto

Kauppakirjassa voidaan sopia, että kauppa saadaan purkaa jollakin muulla
kuin tässä laissa tarkoitetulla perusteella taikka että myyjä pidättää
omistusoikeuden kiinteistöön, kunnes kauppahinta on maksettu tai muu
ehto on toteutunut.

Edellä 1 momentissa tarkoitettu ehto ei ole sitova, ellei sitä ole
otettu kauppakirjaan, eikä siltä osin kuin se on sovittu olemaan
voimassa viittä vuotta pidemmän ajan kaupantekopäivästä. Jollei ehdon
voimassaoloaikaa ole merkitty kauppakirjaan, se on voimassa viisi
vuotta. Kanne kiinteistön palauttamisesta myyjälle on pantava vireille
kolmen kuukauden kuluessa ehdon voimassaolon päättymisestä.

[<u>3
§</u>](https://www.finlex.fi/fi/laki/ajantasa/1995/19950540#a540-1995)

Valtuutus kiinteistön kauppaan

Valtuutus kiinteistön myyntiin on tehtävä kirjallisesti. Myyjän on
allekirjoitettava valtakirja ja siitä on käytävä ilmi asiamies ja
myytävä kiinteistö.

Sähköisessä kaupankäyntijärjestelmässä asiamies voi toimia myyjän tai
ostajan puolesta 9 a luvussa säädetyllä tavalla annetun sähköisen
valtakirjan nojalla, josta käyvät ilmi 1 momentissa mainitut seikat.
Asiamies voi toimia kaupankäyntijärjestelmässä myös sellaisen
valtuutuksen nojalla, josta säädetään 9 a luvun 1 §:n 3
momentissa. [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

[<u>4
§</u>](https://www.finlex.fi/fi/laki/ajantasa/1995/19950540#a540-1995)

Perustettavan yhtiön lukuun tehty kauppa

Jos kiinteistön kauppa on tehty perustettavan osakeyhtiön lukuun ja
vastuu kaupasta ei kahden vuoden kuluessa kaupan tekemisestä ole
siirtynyt yhtiölle tai yhtiön perustamisesta on tätä ennen luovuttu,
ostajana pidetään yhtiön puolesta kaupan tehnyttä.

Myyjä menettää osakeyhtiölain [<u>(624/2006) 2 luvun 11
§:ssä</u>](https://www.finlex.fi/fi/laki/ajantasa/2006/20060624#L2P11) tarkoitetun
oikeutensa luopua kaupasta, jollei kannetta ole pantu vireille kahden
vuoden kuluessa kaupan
tekemisestä. [<u>(21.7.2006/632)</u>](https://www.finlex.fi/fi/laki/ajantasa/1995/19950540#a21.7.2006-632)

[<u>5
§</u>](https://www.finlex.fi/fi/laki/ajantasa/1995/19950540#a540-1995)

Sopimus kaupan purkamisesta

Sopimus, jolla kiinteistön kauppa puretaan tai kiinteistö palautetaan
myyjälle, on tehtävä 1 ja 3 §:ssä säädetyllä tavalla.

6
§ [<u>(24.7.2009/572)</u>](https://www.finlex.fi/fi/laki/ajantasa/1995/19950540#a24.7.2009-572)

Kaupanvahvistaja

Kaupanvahvistajasta ja kaupanvahvistajan tehtävistä säädetään erikseen.

[<u>7
§</u>](https://www.finlex.fi/fi/laki/ajantasa/1995/19950540#a540-1995)

Esisopimus

Osapuolet voivat sopia aikomastaan kiinteistön kaupasta tekemällä
esisopimuksen. Esisopimuksessa voidaan sopia, että se sitoo vain toista
osapuolta.

Esisopimus on tehtävä 1 ja 3 §:ssä säädetyllä tavalla ja siitä on
muutoinkin soveltuvin osin voimassa, mitä kiinteistön kaupasta
säädetään. Sopimuksessa on lisäksi mainittava se päivä, jona kiinteistön
kauppa on viimeistään tehtävä, sekä ne ehdot, joiden täyttyessä kauppa
tehdään. Kauppahinta ja muu vastike voidaan kuitenkin jättää myöhemmin
sovittaviksi esisopimuksessa mainittujen perusteiden mukaisesti. Jollei
esisopimuksen voimassaoloaikaa ole määrätty, se on voimassa viisi vuotta
sopimuksentekopäivästä.

Osapuolella on oikeus 2 §:n 2 momentissa tarkoitetussa määräajassa
kanteella vaatia toista osapuolta tekemään kiinteistön kauppa
esisopimuksessa sovituilla ehdoilla. Osapuolella on lisäksi oikeus saada
korvaus esisopimuksen rikkomisesta aiheutuneesta vahingosta. Jos
kiinteistö on vastoin esisopimusta luovutettu jollekin muulle,
esisopimuksessa tarkoitetulla ostajalla on oikeus saada korvaus
vahingostaan myyjältä.

[<u>8
§</u>](https://www.finlex.fi/fi/laki/ajantasa/1995/19950540#a540-1995)

Korvaus kaupasta vetäytymisestä

Jos osapuolet ovat sopineet tekevänsä kiinteistön kaupan, mutta
sopimusta ei ole tehty 7 §:n 2 momentissa säädetyllä tavalla, kaupan
tekemisestä kieltäytyneen osapuolen on korvattava toiselle osapuolelle
ilmoittelusta, kiinteistöön tutustumisesta ja muista kaupantekoon
liittyvistä tarpeellisista toimista aiheutuneet kohtuulliset
kustannukset. Jos käsirahaa on annettu, osapuolen on palautettava siitä
osa, joka ylittää edellä mainitut kustannukset.

[<u>9
§</u>](https://www.finlex.fi/fi/laki/ajantasa/1995/19950540#a540-1995)

Sopimusvapaus

Myyjän ja ostajan on täytettävä velvoitteensa sopimuksen mukaisesti,
jollei jäljempänä toisin säädetä.

Sopimuksella saadaan poiketa tämän lain mukaan myyjälle tai ostajalle
kuuluvista oikeuksista ja velvoitteista. Ostajan 17–34 §:n mukaisia
oikeuksia voidaan rajoittaa vain sopimalla yksilöidysti siitä, millä
tavalla hänen asemansa poikkeaa laissa säädetystä.

[<u>10
§</u>](https://www.finlex.fi/fi/laki/ajantasa/1995/19950540#a540-1995)

Asuinkiinteistön hankkiminen elinkeinonharjoittajalta

Jos ostaja on hankkinut kiinteistön asunnoksi tai vapaa-ajan asunnoksi
itseään tai perheenjäseniään varten elinkeinonharjoittajalta, joka
ammattimaisesti rakentaa tai myy kiinteistöjä:

1\) sopimusehto, joka poikkeaa 17–34 §:n säännöksistä ostajan
vahingoksi, ei ole sitova;

2\) myyjä ei voi vedota 25 §:n 2 momentissa säädettyyn määräaikaan,
jonka kuluessa ilmoitus virheestä on viimeistään tehtävä;

3\) myyjä on velvollinen korvamaan sopimusrikkomuksesta johtuvat
korjauskustannukset ja muut tarpeelliset kustannukset sekä hyödyttömiksi
käyneistä toimenpiteistä aiheutuneet kulut, vaikka kyseessä on 17 §:n 1
momentin 5 kohdassa tarkoitettu salainen virhe tai vaikka myyjä voi
osoittaa toimineensa huolellisesti; sekä

4\) ostajan vahingonkorvausvelvollisuutta voidaan sovitella, jos maksun
viivästyminen on johtunut maksuvaikeuksista, joihin ostaja sairauden,
työttömyyden tai muun erityisen seikan vuoksi pääasiallisesti omatta
syyttään on joutunut.

[<u>11
§</u>](https://www.finlex.fi/fi/laki/ajantasa/1995/19950540#a540-1995)

Pätemättömät ehdot

Ellei toisin säädetä, kiinteistön kaupassa ei ole sitova:

1\) ehto, jonka mukaan myyjällä tai jollakin muulla on oikeus
halutessaan lunastaa kiinteistö taikka jonka mukaan ostajalla on
velvollisuus tarjota kiinteistö myyjän tai jonkun muun ostettavaksi
ennen sen luovuttamista uudelle omistajalle;

2\) ehto, joka rajoittaa ostajan oikeutta luovuttaa kiinteistö edelleen,
pantata kiinteistö, sopia vuokraoikeuden tai muun erityisen oikeuden
perustamisesta kiinteistöön taikka muutoin näihin verrattavalla tavalla
oikeudellisesti määrätä kiinteistöstä;

3\) ehto, joka rajoittaa myyjän tai hänen edeltäjänsä vastuuta
saannonmoitteesta; eikä

4\) ehto, joka rajoittaa ostajan henkilökohtaista vapautta tai joka on
muutoin sopimaton taikka jonka noudattaminen on lainvastaista.

Edellä 1 momentin 2 kohdan estämättä saadaan sopia ehdosta, jonka mukaan
ostaja ei saa myyjän suostumuksetta luovuttaa kiinteistöä
rakentamattomana edelleen tai määrättyä kauppahintaa korkeammasta
hinnasta. Tällainen ehto ei ole sitova, ellei sitä ole otettu
kauppakirjaan. Ehdon voimassaoloajasta on voimassa, mitä 2 §:n 2
momentissa säädetään.

Kohtuuttoman ehdon sovittelusta säädetään varallisuusoikeudellisista
oikeustoimista annetun lain 36 §:ssä.

[<u>12
§</u>](https://www.finlex.fi/fi/laki/ajantasa/1995/19950540#a540-1995)

Myyjän luovutusvelvollisuus

Jollei luovutusajankohtaa ole sovittu, ostajalla on oikeus saada
kiinteistö hallintaansa heti kaupan tekemisen jälkeen. Kiinteistö on
luovutettava ostajalle sellaisessa kunnossa kuin mistä kaupassa voidaan
katsoa sovitun.

Myyjän on annettava ostajalle ne hallussaan olevat kiinteistön
saantokirjat, jotka ovat tarpeen lainhuudon saamiseksi. Sama koskee
panttikirjoja, vuokrasopimuksia ja muita näihin verrattavia asiakirjoja,
jotka ovat ostajalle kiinteistön omistajana tarpeen.

[<u>13
§</u>](https://www.finlex.fi/fi/laki/ajantasa/1995/19950540#a540-1995)

Kiinteistön tuotto myyjän hallinta-aikana

Tuotto, joka kiinteistöstä saadaan ennen sovittua hallinnan
luovutusajankohtaa, kuuluu myyjälle. Myyjä ei kuitenkaan saa hakata
metsää tai ottaa maa-aineksia muuhun kuin myydyn kiinteistön
kotitarvekäyttöön eikä perustaa kiinteistöön kohdistuvia erityisiä
oikeuksia.

Ostaja ei saa oikeudellisesti määrätä kiinteistöstä niin, että myyjän 1
momentin mukaisten tai sovittujen oikeuksien käyttö estyy.

[<u>14
§</u>](https://www.finlex.fi/fi/laki/ajantasa/1995/19950540#a540-1995)

Kiinteistön käyttö ennen omistusoikeuden siirtymistä

Ostaja saa kaupan tekemisen jälkeen käyttää kiinteistöä ja
oikeudellisesti määrätä siitä sekä luovuttaa oman oikeutensa edelleen,
vaikka omistusoikeuden pysyminen tai siirtyminen on kauppakirjassa
sovittu ehdolliseksi.

Ennen omistusoikeuden lopullista siirtymistä ostaja ei kuitenkaan saa
myyjän suostumuksetta hakata metsää eikä ottaa maa-aineksia tai muuta
kiinteistöön kuuluvaa niin, että kiinteistön arvo merkittävästi alenee.
Ostajan ilman myyjän suostumusta perustama kiinteistöä rasittava
panttioikeus tai erityinen oikeus ei sido myyjää, ellei omistusoikeus
siirry lopullisesti
ostajalle. [<u>(23.8.2013/623)</u>](https://www.finlex.fi/fi/laki/ajantasa/1995/19950540#a23.8.2013-623)

[<u>15
§</u>](https://www.finlex.fi/fi/laki/ajantasa/1995/19950540#a540-1995)

Vastuu julkisoikeudellisesta saamisesta

Myyjä vastaa kiinteistöstä menevästä julkisoikeudellisesta tai
julkisoikeudellisessa järjestyksessä maksettavaksi pannusta maksusta tai
siihen verrattavasta saamisesta, joka kohdistuu kaupan tekemistä
edeltävään aikaan.

Kiinteistön kaupasta suoritettavasta varainsiirtoverosta vastaa
ostaja. [<u>(29.11.1996/933)</u>](https://www.finlex.fi/fi/laki/ajantasa/1995/19950540#a29.11.1996-933)

[<u>16
§</u>](https://www.finlex.fi/fi/laki/ajantasa/1995/19950540#a540-1995)

Vastuu kiinteistön vahingoittumisesta

Ostaja vastaa vahingosta, joka kaupan tekemisen jälkeen aiheutuu
kiinteistölle tulipalon, myrskyn, vahingonteon tai muun myyjästä
riippumattoman syyn vuoksi, vaikka kiinteistö on jäänyt myyjän
hallintaan tai vaikka omistusoikeuden pysyminen tai siirtyminen on
kauppakirjassa sovittu ehdolliseksi.

[<u>17
§</u>](https://www.finlex.fi/fi/laki/ajantasa/1995/19950540#a540-1995)

Laatuvirhe

Kiinteistössä on laatuvirhe, jos:

1\) kiinteistö ei ominaisuuksiltaan ole sellainen kuin on sovittu;

2\) myyjä on ennen kaupan tekemistä antanut ostajalle virheellisen tai
harhaanjohtavan tiedon kiinteistön pinta-alasta, rakennusten kunnosta
tai rakenteista taikka muusta kiinteistön laatua koskevasta
ominaisuudesta ja annetun tiedon voidaan olettaa vaikuttaneen kauppaan;

3\) myyjä on ennen kaupan tekemistä jättänyt ilmoittamatta ostajalle
sellaisesta tyypillisesti myydyn kaltaisen kiinteistön käyttöön tai
arvoon vaikuttavasta 2 kohdassa tarkoitetusta ominaisuudesta, josta
myyjä tiesi tai hänen olisi pitänyt tietää, ja laiminlyönnin voidaan
olettaa vaikuttaneen kauppaan;

4\) myyjä on ennen kaupan tekemistä jättänyt oikaisematta havaitsemansa
ostajan virheellisen käsityksen jostakin kiinteistön ominaisuudesta,
joka vaikuttaa kiinteistön soveltumiseen aiottuun käyttöön; tai

5\) kiinteistö salaisen virheen vuoksi poikkeaa laadultaan merkittävästi
siitä, mitä myydyn kaltaiselta kiinteistöltä voidaan kauppahinta ja muut
olosuhteet huomioon ottaen perustellusti edellyttää.

Ostajalla on virheen perusteella oikeus hinnanalennukseen tai, jos virhe
on olennainen, oikeus purkaa kauppa. Ostajalla on lisäksi 1 momentin 1–4
kohdassa tarkoitetun virheen perusteella oikeus saada korvaus
vahingostaan.

[<u>18
§</u>](https://www.finlex.fi/fi/laki/ajantasa/1995/19950540#a540-1995)

Vallintavirhe

Kiinteistössä on vallintavirhe, jos:

1\) myyjä on ennen kaupan tekemistä antanut ostajalle virheellisen tai
harhaanjohtavan tiedon voimassa olevasta kaavasta, rakennuskiellosta,
luovutusrajoituksesta tai muusta kiinteistön käyttöä tai vallintaa
rajoittavasta viranomaisen päätöksestä ja annetun tiedon voidaan olettaa
vaikuttaneen kauppaan;

2\) myyjä on ennen kaupan tekemistä antanut virheellisen tai
harhaanjohtavan tiedon naapurikiinteistön käyttöä koskevasta
viranomaisen luvasta tai päätöksestä ja annetun tiedon voidaan olettaa
vaikuttaneen kauppaan;

3\) myyjä on ennen kaupan tekemistä jättänyt ilmoittamatta ostajalle
sellaisesta 1 kohdassa tarkoitetusta päätöksestä taikka tiedossaan
olevasta 2 kohdassa tarkoitetusta luvasta tai päätöksestä, joka
tyypillisesti vaikuttaa myydyn kaltaisen kiinteistön käyttöön tai
arvoon, ja laiminlyönnin voidaan olettaa vaikuttaneen kauppaan;

4\) myyjä on ennen kaupan tekemistä jättänyt oikaisematta havaitsemansa
ostajan virheellisen käsityksen 1 ja 2 kohdassa tarkoitetusta
päätöksestä taikka siihen verrattavasta seikasta, joka estää ostajaa
käyttämästä tai vallitsemasta kiinteistöä aiotulla tavalla;

5\) kiinteistöllä olevaan rakennukseen tai kiinteistöllä harjoitettuun
toimintaan ei ole tarvittavaa lupaa; sekä

6\) määräosaa tai määräalaa ei voida
kiinteistönmuodostamislain [<u>(554/95) 4
luvussa</u>](https://www.finlex.fi/fi/laki/ajantasa/1995/19950554#L4) tarkoitettujen
rajoitusten vuoksi muodostaa kiinteistöksi tai, milloin määräosa tai
määräala on hankittu rakentamista varten, rakennuspaikaksi käytettäväksi
kiinteistöksi.

Ostajalla on virheen perusteella oikeus hinnanalennukseen tai, jos virhe
on olennainen, oikeus purkaa kauppa. Ostajalla on lisäksi oikeus saada
korvaus vahingostaan.

[<u>19
§</u>](https://www.finlex.fi/fi/laki/ajantasa/1995/19950540#a540-1995)

Oikeudellinen virhe

Kiinteistössä on oikeudellinen virhe, jos:

1\) ostaja voi menettää omistusoikeuden kiinteistöön sen oikealle
omistajalle taikka kauppa voidaan julistaa tehottomaksi jonkun muun kuin
myyjän vaatimuksesta;

2\) myyjä on ennen kaupan tekemistä antanut ostajalle virheellisen tai
harhaanjohtavan tiedon lainhuudon saajasta, kiinteistöön kohdistuvasta
panttioikeudesta, vuokraoikeudesta tai muusta toisen oikeudesta taikka
kiinteistöllä sijaitsevan rakennuksen, laitteen tai muun tavanomaisesti
kiinteistöön kuuluvan esineen omistuksesta ja annetun tiedon voidaan
olettaa vaikuttaneen kauppaan;

3\) myyjä on ennen kaupan tekemistä jättänyt ilmoittamatta 2 kohdassa
tarkoitetun tiedon ja laiminlyönnin voidaan olettaa vaikuttaneen
kauppaan; sekä

4\) ostaja ei voi saada lainhuutoa sen vuoksi, että myyjän saantokirjat
ovat virheellisiä tai puutteellisia taikka myyjän saannossa on jokin muu
epäselvyys.

Ostaja saa vedota oikeudelliseen virheeseen myös silloin, kun joku
väittää, että hänellä on 1 momentissa tarkoitettu oikeus, ja väitteelle
on todennäköisiä perusteita.

Ostajalla on virheen perusteella oikeus hinnanalennukseen tai, jos virhe
on olennainen, oikeus purkaa kauppa. Ostajalla on lisäksi oikeus saada
korvaus vahingostaan.

[<u>20
§</u>](https://www.finlex.fi/fi/laki/ajantasa/1995/19950540#a540-1995)

Muun kuin myyjän antamat tiedot

Jos myyjän puolesta on toiminut kiinteistönvälittäjä tai joku muu
edustaja, myyjä vastaa myös hänen antamistaan tiedoista sekä
tiedonantovelvollisuuden laiminlyönnistä.

Kiinteistönvälittäjän korvausvastuusta sekä siitä, mitä tietoja
kiinteistönvälittäjän tai elinkeinonharjoittajan on annettava
kiinteistöä markkinoidessaan, säädetään erikseen.

[<u>21
§</u>](https://www.finlex.fi/fi/laki/ajantasa/1995/19950540#a540-1995)

Virheen määräytymisen ajankohta

Kiinteistön virheellisyys määräytyy sen mukaan, millainen kiinteistö on
kauppaa tehtäessä. Myyjä vastaa kiinteistössä tällöin olevasta
virheestä, vaikka virhe ilmenee vasta myöhemmin.

Ostaja ei saa vedota virheeseen, jonka myyjä on korjannut ennen kuin
kiinteistö on luovutettu ostajalle.

[<u>22
§</u>](https://www.finlex.fi/fi/laki/ajantasa/1995/19950540#a540-1995)

Ostajan tieto virheestä

Ostaja ei saa laatuvirheenä vedota seikkaan, joka olisi voitu havaita
kiinteistön tarkastuksessa ennen kaupan tekemistä. Ostajalla ei ole
velvollisuutta ilman erityistä syytä tarkistaa myyjän kiinteistöstä
antamien tietojen paikkansapitävyyttä eikä ulottaa tarkastusta
seikkoihin, joiden selvittäminen edellyttää teknisiä tai muita
tavanomaisesta poikkevia toimenpiteitä.

Ostaja ei saa virheenä vedota seikkaan, josta hänen täytyy olettaa
tienneen kauppaa tehtäessä.

Myyjä ei vapaudu vastuusta 1 ja 2 momentin nojalla, jos hän on
menetellyt kunnianvastaisesti ja arvottomasti tai törkeän
huolimattomasti.

[<u>23
§</u>](https://www.finlex.fi/fi/laki/ajantasa/1995/19950540#a540-1995)

Kiinteistön vahingoittaminen ja oikeudeton käyttö

Jos myyjä on kaupan tekemisen jälkeen laiminlyönyt kiinteistön
asianmukaisen huolenpidon, oikeudettomasti käyttänyt kiinteistöä tai
muutoin huolimattomuuttaan vahingoittanut sitä, ostajalla on oikeus
hinnanalennukseen tai, jos kiinteistölle aiheutunut vahinko on
olennainen, oikeus purkaa kauppa. Ostajalla on lisäksi oikeus saada
korvaus vahingostaan.

Jos myyjä on kaupan tekemisen jälkeen oikeudettomasti perustanut
kiinteistöä rasittavan panttioikeuden tai erityisen oikeuden,
sovelletaan, mitä 1 momentissa säädetään.

[<u>24
§</u>](https://www.finlex.fi/fi/laki/ajantasa/1995/19950540#a540-1995)

Myyjän suoritusvelvollisuuden täyttämättä jättäminen

Jos myyjä ei täytä kiinteistön kauppaan liittyvää
rakentamisvelvollisuutta tai muuta suoritusvelvollisuutta, ostajalla on
oikeus saada hinnanalennusta tai, jos sopimusrikkomus on olennainen koko
kaupan kannalta, oikeus purkaa kiinteistön kauppa. Ostajalla on lisäksi
oikeus saada korvaus vahingostaan.

[<u>25
§</u>](https://www.finlex.fi/fi/laki/ajantasa/1995/19950540#a540-1995)

Virheestä ilmoittaminen

Ostaja ei saa vedota virheeseen, ellei hän ilmoita virheestä ja siihen
perustuvista vaatimuksistaan myyjälle kohtuullisessa ajassa siitä, kun
hän havaitsi virheen tai kun hänen olisi pitänyt se havaita. Sama on
voimassa, jos ostaja haluaa vedota 23 tai 24 §:ssä tarkoitettuihin
sopimusrikkomuksiin.

Jollei ostaja ilmoita laatuvirheestä taikka 23 §:n 1 momentissa tai 24
§:ssä tarkoitetusta sopimusrikkomuksesta myyjälle viiden vuoden kuluessa
siitä, kun kiinteistön hallinta on luovutettu, hän menettää oikeutensa
vedota siihen.

Myyjä ei vapaudu vastuusta 1 tai 2 momentin nojalla, jos hän on
menetellyt kunnianvastaisesti ja arvottomasti tai törkeän
huolimattomasti.

[<u>26
§</u>](https://www.finlex.fi/fi/laki/ajantasa/1995/19950540#a540-1995)

Vaatimuksen kohdistaminen elinkeinonharjoittajaan

Jos ostaja on hankkinut kiinteistön asunnoksi tai vapaa-ajan asunnoksi
itseään tai perheenjäseniään varten, hänellä on oikeus kohdistaa
kiinteistön laatuvirheeseen perustuva vaatimuksensa myyjän sijasta:

1\) sellaiseen ammattimaisesti kiinteistöjä rakentavaan tai myyvään
elinkeinonharjoittajaan, joka on luovuttanut kiinteistön edellä
mainittuun tarkoitukseen myyjälle tai tämän edeltäjälle; tai

2\) sellaiseen taloelementtien toimittajaan, urakoitsijaan tai muuhun
elinkeinonharjoittajaan, joka on sopimuksen tai [<u>kuluttajansuojalain
9
luvun</u>](https://www.finlex.fi/fi/laki/ajantasa/1978/19780038#L9) säännösten
mukaan vastuussa virheestä myyjälle tai tämän edeltäjälle.

Elinkeinonharjoittaja vastaa tämän pykälän nojalla vain sellaisesta
virheestä, josta hän olisi ollut vastuussa omalle sopijapuolelleen, ja
enintään siihen määrään, jonka hän olisi ollut tälle velvollinen
maksamaan. Elinkeinonharjoittaja vapautuu vastuusta, jos virheestä on
suoritettu korvaus kiinteistön aikaisemmalle omistajalle tai jos tämä on
virheilmoituksen laiminlyönnin vuoksi menettänyt oikeutensa vedota
virheeseen.

Ostajan on ilmoitettava havaitsemastaan virheestä ja vaatimuksestaan
elinkeinonharjoittajalle. Virheilmoituksesta on voimassa, mitä 25 §:n 1
ja 3 momentissa säädetään.

[<u>27
§</u>](https://www.finlex.fi/fi/laki/ajantasa/1995/19950540#a540-1995)

Myyjän viivästys

Jollei myyjä luovuta kiinteistön hallintaa sovittuna ajankohtana,
ostajalla on oikeus vaatia sopimuksen täyttämistä tai, jos viivästys on
olennainen eikä ostaja ota kiinteistöä vastaan, kaupan purkua. Ostajalla
on lisäksi oikeus saada korvaus vahingostaan.

Jollei myyjä luovuta 12 §:n 2 momentissa tarkoitettuja asiakirjoja
ostajalle sovittuna ajankohtana, sovelletaan, mitä 1 momentissa
säädetään.

[<u>28
§</u>](https://www.finlex.fi/fi/laki/ajantasa/1995/19950540#a540-1995)

Ostajan viivästys

Jollei ostaja sovittuna aikana maksa kauppahintaa tai sen osaa taikka
suorita muuta sovittua vastiketta, myyjällä on oikeus vaatia sopimuksen
täyttämistä sekä lisäksi vahingon korvaamista. Jos viivästys on
olennainen eikä ostaja suorita kauppahintaa kokonaan, myyjä saa purkaa
kaupan ja vaatia vahingonkorvausta edellyttäen, että kauppakirjan mukaan
kauppahinnan maksaminen on kiinteistön omistusoikeuden pysymisen tai
siirtymisen ehtona.

Jos ostajan maksuviivästys johtuu lain säännöksestä, yleisen liikenteen
tai maksuliikenteen keskeytyksestä tai muusta samankaltaisesta esteestä,
jota ostaja ei kohtuudella voi välttää, myyjällä ei ole oikeutta saada
vahingonkorvausta tai purkaa kauppaa.

Myyjän oikeudesta saada viivästyskorkoa säädetään
korkolaissa [<u>(633/82)</u>](https://www.finlex.fi/fi/laki/ajantasa/1982/19820633).

[<u>29
§</u>](https://www.finlex.fi/fi/laki/ajantasa/1995/19950540#a540-1995)

Ostajan ennakkoviivästys

Vaikkei kauppahinta tai sen osa ole vielä erääntynyt maksettavaksi,
myyjällä on oikeus purkaa kauppa, jos kauppakirjan mukaan kauppahinnan
maksaminen on kiinteistön omistusoikeuden pysymisen tai siirtymisen
ehtona ja jos:

1\) ostaja on kaupan tekemisen jälkeen asetettu konkurssiin;

2\) ostaja on kaupan tekemisen jälkeen todettu ulosmittauksessa
varattomaksi; tai

3\) on muutoin ilmeistä, ettei ostaja tule täyttämään
maksuvelvollisuuttaan.

Myyjä ei kuitenkaan saa purkaa kauppaa, jos maksamatta oleva kauppahinta
ei ole määrältään olennainen tai jos siitä asetetaan hyväksyttävä vakuus
kohtuullisessa ajassa maksukehotuksen antamisen jälkeen. Jos kauppa
puretaan, myyjällä on lisäksi oikeus saada korvaus vahingostaan.

[<u>30
§</u>](https://www.finlex.fi/fi/laki/ajantasa/1995/19950540#a540-1995)

Oikeus pidättyä suorituksesta

Jos ostajalla on myyjän sopimusrikkomukseen perustuva vaatimus, ostaja
saa pidättyä kauppahinnan maksamisesta vaatimustaan vastaavalta osalta.

Jos myyjällä on ostajan sopimusrikkomukseen perustuva vaatimus, myyjällä
on oikeus pidättyä kiinteistön hallinnan luovuttamisesta. Jos myyjä on
pidättänyt kiinteistön hallinnan, hän saa jatkaa kiinteistön käyttöä 13
§:ssä säädetyllä tavalla.

[<u>31
§</u>](https://www.finlex.fi/fi/laki/ajantasa/1995/19950540#a540-1995)

Hinnanalennus

Hinnanalennus määrätään vähentämällä sovitusta kauppahinnasta
virheellisen kiinteistön arvo kaupantekohetkellä. Jos kauppahinta on
sopimuksen mukaisen kiinteistön käypää arvoa pienempi tai suurempi,
hinnanalennusta määrättäessä otetaan huomioon kauppahinnan ja sopimuksen
mukaisen kiinteistön arvon suhde.

Myyjän on maksettava hinnanalennuksena palautettavalle
kauppahinnalle [<u>korkolain 3
§:n</u>](https://www.finlex.fi/fi/laki/ajantasa/1982/19820633#P3) 2
momentin mukaista korkoa siitä päivästä lukien, jona hän vastaanotti
kauppahinnan.

[<u>32
§</u>](https://www.finlex.fi/fi/laki/ajantasa/1995/19950540#a540-1995)

Korvattava vahinko

Vahingonkorvaus käsittää täyden korvauksen sopimusrikkomuksesta
aiheutuneesta vahingosta.

Jos myyjä osoittaa, ettei kiinteistön virhe tai 24 §:ssä tarkoitettu
sopimusrikkomus johdu hänen huolimattomuudestaan, myyjällä ei ole
velvollisuutta korvata vahinkoa.

Vahingonkorvausta voidaan sovitella, jos se on kohtuuton ottaen huomioon
sopimusrikkomuksen syy, vahingon aiheuttajan mahdollisuus ehkäistä
vahinko ja toisen sopijapuolen myötävaikutus vahinkoon sekä muut
olosuhteet.

[<u>33
§</u>](https://www.finlex.fi/fi/laki/ajantasa/1995/19950540#a540-1995)

Kaupan purku

Jos kauppa puretaan, ostajan on luovutettava kiinteistö takaisin
myyjälle ja myyjän on palautettava saamansa kauppahinta ostajalle.

Jos ostaja on saanut kiinteistöstä merkittävää tuottoa tai hyötyä, hänen
on maksettava siitä korvaus myyjälle. Myyjän on suoritettava ostajalle
kohtuullinen korvaus kiinteistön hoidosta aiheutuneista tarpeellisista
kustannuksista sekä sellaisista hyödyllisistä kustannuksista, jotka ovat
lisänneet kiinteistön arvoa. Myyjän on maksettava palautettavalle
kauppahinnalle [<u>korkolain 3
§:n</u>](https://www.finlex.fi/fi/laki/ajantasa/1982/19820633#P3) 2
momentin mukaista korkoa siitä päivästä lukien, jona hän vastaanotti
kauppahinnan.

Ostajalla on oikeus kohtuullisessa ajassa viedä pois kiinteistöltä
rakentamansa rakennukset ja sellaiset hankkimansa laitteet, jotka eivät
ole kiinteistön tavanomaisen käytön kannalta välttämättömiä tai joiden
irrottamisesta ei aiheudu huomattavaa vahinkoa kiinteistölle.

Sopijapuoli saa pidättyä omasta palautuksestaan, kunnes toinen
sopijapuoli täyttää oman velvollisuutensa sekä maksaa korvauksen ja
koron, jotka tämä on velvollinen suorittamaan, tai asettaa hyväksyttävän
vakuuden niiden suorittamisesta.

[<u>34
§</u>](https://www.finlex.fi/fi/laki/ajantasa/1995/19950540#a540-1995)

Purkuoikeuden rajoitukset

Ostajalla on oikeus purkaa kauppa vain, jos hän voi palauttaa
kiinteistön takaisin myyjälle.

Ostaja, joka on perustanut kiinteistöön kohdistuvan erityisen oikeuden
taikka jonka toimenpiteen tai laiminlyönnin vuoksi kiinteistön arvo on
alentunut, saa purkaa kaupan vain, jos hän maksaa arvon alentumista
vastaavan korvauksen myyjälle. Jos kiinteistöä rasittaa ostajan
perustama panttioikeus, ostaja saa purkaa kaupan vain maksettuaan
myyjälle sen, mikä voidaan panttioikeuden nojalla periä kiinteistöstä.

Kauppaa ei saa purkaa, ellei sitä koskevaa kannetta ole pantu vireille
kymmenen vuoden kuluessa siitä, kun kiinteistön hallinta on luovutettu.
Mitä tässä pykälässä säädetään, ei estä ostajaa vetoamasta oikeuksiinsa,
jos hänen saantonsa on julistettu tehottomaksi.

3 luku

Saannonmoite ja oikeuksien pysyvyys kiinteistönkaupassa

[<u>1
§</u>](https://www.finlex.fi/fi/laki/ajantasa/1995/19950540#a540-1995)

Saannonmoite

Kiinteistön oikea omistaja voi vaatia ostajan saannon julistamista
tehottomaksi myyjän saantoa rasittavan virheellisyyden perusteella ja
kiinteistön palauttamista takaisin omistukseensa.

Perusteista, joilla oikea omistaja menettää oikeutensa
saannonmoitteeseen, säädetään 13 luvun 4, 5, 9 ja 10 §:ssä.

[<u>2
§</u>](https://www.finlex.fi/fi/laki/ajantasa/1995/19950540#a540-1995)

Myyjän saantomiehen vastuu

Ostajalla, joka on saannonmoitteen vuoksi menettänyt kiinteistön, on
oikeus kohdistaa tästä johtuvat vaatimuksensa myyjän sijasta siihen
myyjän edeltäjään, jonka saannossa olevan virheellisyyden perusteella
ostajan saanto on julistettu tehottomaksi. Jos ostaja on 2 luvun 19 §:n
nojalla kohdistanut vaatimuksensa myyjään, tällä on vastaava oikeus.

[<u>3
§</u>](https://www.finlex.fi/fi/laki/ajantasa/1995/19950540#a540-1995)

Ostajan oikeudet ja velvollisuudet

Ostaja, joka on saannonmoitteen vuoksi menettänyt kiinteistön, saa pitää
kiinteistöstä saadun tuoton ja hyödyn, jos hän ei kauppaa tehdessään
tiennyt eikä hänen pitänyt tietää, ettei myyjä ollut kiinteistön oikea
omistaja.

Jos kiinteistön arvo on ostajan toimenpiteen tai laiminlyönnin vuoksi
alentunut, hänen on maksettava arvon alentumista vastaava korvaus
oikealle omistajalle, jollei korvauksen maksamista ole olosuhteisiin
nähden pidettävä kohtuuttomana.

[<u>4
§</u>](https://www.finlex.fi/fi/laki/ajantasa/1995/19950540#a540-1995)

Oikean omistajan korvausvelvollisuus

Oikean omistajan on suoritettava ostajalle kohtuullinen korvaus
kiinteistön hoidosta aiheutuneista tarpeellisista kustannuksista sekä,
jos ostaja ei kauppaa tehdessään tiennyt eikä hänen pitänyt tietää,
ettei myyjä ollut kiinteistön oikea omistaja, myös sellaisista
hyödyllisistä kustannuksista, jotka ovat lisänneet kiinteistön arvoa.

Ostajalla on oikeus kohtuullisessa ajassa viedä pois kiinteistöltä
rakentamansa rakennukset ja sellaiset hankkimansa laitteet, jotka eivät
ole kiinteistön tavanomaisen käytön kannalta välttämättömiä tai joiden
irrottamisesta ei aiheudu huomattavaa vahinkoa kiinteistölle.

Ostaja saa pitää kiinteistön hallinnassaan siihen saakka, kunnes 1
momentissa tarkoitetut korvaukset on maksettu tai niiden maksamisesta on
asetettu hyväksyttävä vakuus.

[<u>5
§</u>](https://www.finlex.fi/fi/laki/ajantasa/1995/19950540#a540-1995)

Aika vaatimusten esittämiseen

Kanne 3 ja 4 §:n nojalla on pantava vireille kahden vuoden kuluessa
siitä, kun kiinteistön hallinta on moitekanteen vuoksi palautettu
oikealle omistajalle. Määräajan päättyminen ei estä vaatimasta
kuittausta toisen osapuolen vireillepanemassa oikeudenkäynnissä.

[<u>6
§</u>](https://www.finlex.fi/fi/laki/ajantasa/1995/19950540#a540-1995)

Saantojen keskinäinen pysyvyys

Jos kiinteistö myydään kahdelle, ensimmäinen saanto on pysyvä. Sama
koskee kaupan ja muun saannon keskinäistä pysyvyyttä. Myöhempi kauppa
jää kuitenkin pysyväksi 13 luvun 3 §:ssä säädetyillä edellytyksillä.

Myyjän vastuusta sille ostajalle, jonka saanto ei jää pysyväksi, on
voimassa, mitä 2 luvun 19 §:ssä säädetään. Ostajien keskinäisestä
korvausvelvollisuudesta on soveltuvin osin voimassa, mitä 3 ja 4 §:ssä
säädetään.

[<u>7
§</u>](https://www.finlex.fi/fi/laki/ajantasa/1995/19950540#a540-1995)

Kirjattavan oikeuden pysyvyys

Kiinteistöön ennen kaupan tekemistä perustettu erityinen oikeus, joka
voidaan 14 luvun 1 §:n mukaan kirjata, sitoo kiinteistön ostajaa.
Perusteista, joilla oikeus ei kuitenkaan jää ostajaa sitovaksi,
säädetään 13 luvun 3 §:ssä.

Myyjän kaupanteon jälkeen kiinteistöön perustama kirjaamiskelpoinen
erityinen oikeus ei ole ostajaa sitova, ellei 13 luvun 3 §:stä muuta
johdu.

[<u>8
§</u>](https://www.finlex.fi/fi/laki/ajantasa/1995/19950540#a540-1995)

Kiinteistöön kohdistuvan muun oikeuden pysyvyys

Jollei toisin säädetä, kiinteistöön oikeustoimella perustettu muu kuin
14 luvun 1 §:ssä tarkoitettu erityinen oikeus sitoo kiinteistön ostajaa
vain, jos hän kauppaa tehtäessä tiesi oikeudesta.

[<u>9
§</u>](https://www.finlex.fi/fi/laki/ajantasa/1995/19950540#a540-1995)

Myyjän vastuu

Jos erityisen oikeuden haltija menettää oikeutensa kiinteistön kaupan
vuoksi, hänellä on oikeus saada myyjältä korvaus oikeuden raukeamisesta
aiheutuneesta vahingosta.

Jos erityinen oikeus jää ostajaa sitovaksi, ostajalla on myyjään nähden
2 luvun 19 ja 23 §:ssä säädetyt oikeudet.

[<u>10
§</u>](https://www.finlex.fi/fi/laki/ajantasa/1995/19950540#a540-1995)

Suoja pakkotäytäntöönpanossa

Kiinteistön kauppa on pysyvä, vaikka myyjä on menettänyt oikeutensa
kiinteistön luovuttamiseen ulosmittauksen, turvaamistoimen tai
konkurssin vuoksi, jollei määräämisvallan rajoitusta ollut kauppaa
tehtäessä merkitty lainhuuto- ja kiinnitysrekisteriin eikä ostaja
muutoinkaan tiennyt eikä hänen pitänyt tietää, ettei myyjällä enää ollut
oikeutta luovuttaa kiinteistöä.

4 luku

Kiinteistön kauppaa koskevien säännösten soveltuminen muihin
luovutuksiin

[<u>1
§</u>](https://www.finlex.fi/fi/laki/ajantasa/1995/19950540#a540-1995)

Kiinteistöjen vaihto

Mitä 2 ja 3 luvussa säädetään kiinteistön kaupasta, koskee soveltuvin
osin kiinteistöjen vaihtoa.

[<u>2
§</u>](https://www.finlex.fi/fi/laki/ajantasa/1995/19950540#a540-1995)

Kiinteistön lahja

Mitä 2 luvun 1–7 §:ssä, 9 §:n 1 momentissa ja 11 §:ssä sekä 3 luvussa
säädetään kiinteistön kaupasta, koskee soveltuvin osin kiinteistön
lahjaa.

Jos lahjansaaja rikkoo lahjaan liittyvän tarkoitemääräyksen taikka muun
olennaisen ehdon tai edellytyksen, lahjanantajalla on oikeus purkaa
lahjoitus, mikäli lahjansaaja ei ole luovuttanut kiinteistöä jollekin
toiselle. Kanne lahjoituksen purkamisesta on pantava vireille vuoden
kuluessa siitä, kun lahjanantaja sai tiedon purkuperusteesta.

[<u>3
§</u>](https://www.finlex.fi/fi/laki/ajantasa/1995/19950540#a540-1995)

Muu luovutus

Mitä 2 luvun 1–8 §:ssä, 9 §:n 1 momentissa ja 11 §:ssä sekä 3 luvussa
säädetään kiinteistön kaupasta, koskee soveltuvin osin kiinteistön
luovutusta yhtiöön osaketta tai muuta osuutta vastaan, sopimusta
määräosin omistetun kiinteistön jakamisesta taikka kiinteistön
omistusoikeuden luovuttamista muulla näihin verrattavalla
oikeustoimella.

[<u>4
§</u>](https://www.finlex.fi/fi/laki/ajantasa/1995/19950540#a540-1995)

Käyttöoikeuden luovutus

Mitä 2 luvun 9–34 §:ssä, 3 luvussa sekä tässä luvussa säädetään
kiinteistön luovutuksesta, koskee soveltuvin osin sellaisen
vuokraoikeuden tai muun toisen maa- tai vesialueeseen kohdistuvan
käyttöoikeuden luovutusta, jos alueella on tai sille saadaan sopimuksen
mukaan rakentaa oikeudenhaltijalle kuuluva rakennus taikka kiinteä
laitos tai rakennelma.

Käyttöoikeuden luovutussopimus on tehtävä kirjallisesti ja siitä on
käytävä ilmi 2 luvun 1 §:n 3 momentissa tarkoitetut tiedot, jos oikeuden
siirto on kirjattava. Luovutussopimus voidaan tehdä myös sähköisesti 2
luvun 1 §:n 2 momentissa säädetyllä
tavalla. [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Muukin kuin 2 momentissa tarkoitettu käyttöoikeuden luovutus on toisen
osapuolen vaatimuksesta tehtävä
kirjallisesti. [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

II OSA

Kirjaamisasiat ja sähköiset
asiointijärjestelmät [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

5 luku

Kirjaamisasioita ja sähköisiä asiointijärjestelmiä koskevat yleiset
säännökset [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

[<u>1
§</u>](https://www.finlex.fi/fi/laki/ajantasa/1995/19950540#a540-1995)

Kirjaamisasiat

Kirjaamisasioilla tarkoitetaan tässä laissa lainhuudatusta, erityisten
oikeuksien kirjaamista sekä kiinnitystä.

Kirjaamisasioista pidetään lainhuuto- ja kiinnitysrekisteriä.

Lainhuuto- ja kiinnitysrekisteriin tehdään myös merkintöjä muista
kiinteistöön kohdistuvista oikeuksista ja rasituksista.

2
§ [<u>(24.7.2009/572)</u>](https://www.finlex.fi/fi/laki/ajantasa/1995/19950540#a24.7.2009-572)

Kirjaamisviranomainen

Kirjaamisviranomaisena toimii
Maanmittauslaitos. [<u>(13.12.2013/922)</u>](https://www.finlex.fi/fi/laki/ajantasa/1995/19950540#a13.12.2013-922)

Jos kirjaamisasia on laaja, tulkinnanvarainen tai muutoin vaikea
ratkaista, kirjaamislakimiehen on ratkaistava
asia. [<u>(23.3.2023/491)</u>](https://www.finlex.fi/fi/laki/ajantasa/1995/19950540#a23.3.2023-491)

*L:lla [<u>491/2023</u>](https://www.finlex.fi/fi/laki/smur/2023/20230491) muutettu
2 momentti tulee voimaan 1.5.2023. Aiempi sanamuoto kuuluu:*

Kirjaamisasian ratkaisee Maanmittauslaitoksen palveluksessa
virkasuhteessa oleva kirjaamislakimies tai muu tehtävään määrätty
Maanmittauslaitoksen henkilökuntaan kuuluva. Jos kirjaamisasia on laaja,
tulkinnanvarainen tai muutoin vaikea ratkaista, kirjaamislakimiehen on
ratkaistava
asia. [<u>(13.12.2013/922)</u>](https://www.finlex.fi/fi/laki/ajantasa/1995/19950540#a13.12.2013-922)

Kirjaamislakimieheltä vaaditaan oikeustieteen ylempi
korkeakoulututkinto.

3
§ [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Sähköiset asiointijärjestelmät ja niiden käyttötarkoitus

Tässä laissa tarkoitettuja sähköisiä asiointijärjestelmiä ovat sähköinen
kaupankäyntijärjestelmä ja sähköinen kiinnitysjärjestelmä.

Kaupankäyntijärjestelmän tarkoituksena on mahdollistaa kiinteistön
kauppojen ja muiden luovutusten sekä niihin liittyvien asiakirjojen
tekeminen sähköisenä ja edistää sähköistä asiointia kirjaamisasioissa.
Kiinnitysjärjestelmän tarkoituksena on mahdollistaa kiinnitystä ja
panttikirjaa koskevien hakemusten sekä niihin liittyvien asiakirjojen
tekeminen sähköisenä ja edistää muutenkin sähköistä asiointia
kirjaamisasioissa.

Asiointijärjestelmät ovat valtakunnallisia ja niitä ylläpidetään
automaattisen tietojenkäsittelyn avulla. Maanmittauslaitos huolehtii
asiointijärjestelmien ylläpidosta ja kehittämisestä.

6 luku

Kirjaamishakemus ja sen käsittely

[<u>1
§</u>](https://www.finlex.fi/fi/laki/ajantasa/1995/19950540#a540-1995)

Hakemus

Kirjaamishakemuksesta on käytävä ilmi:

1\) kiinteistö tai muu kirjaamisen kohde, jota hakemus koskee;

2\) hakijan vaatimus tai pyytämä toimenpide sekä tarvittaessa sen
perustelu;

3\) hakijan nimi ja kotipaikka sekä henkilötunnus, kaupparekisterinumero
tai muu vastaava tunnus; sekä

4\) hakijan, hänen laillisen edustajansa tai asiamiehensä puhelinnumero
sekä se postiosoite, johon asiaa koskevat ilmoitukset saadaan lähettää.

Hakemus on tehtävä kirjallisesti ja hakijan tai hakemuksen laatijan on
se allekirjoitettava. Hakemukseen on liitettävä tarpeelliset asiakirjat.
Hakija saa esittää hakemuksensa suullisesti, jos asia käy selvästi ilmi
esitetyistä asiakirjoista ja jollei jäljempänä toisin säädetä.

Verosta, joka on suoritettava kirjaamista haettaessa, säädetään
varainsiirtoverolaissa [<u>(931/1996)</u>](https://www.finlex.fi/fi/laki/ajantasa/1996/19960931). [<u>(24.7.2009/572)</u>](https://www.finlex.fi/fi/laki/ajantasa/1995/19950540#a24.7.2009-572)

[<u>2
§</u>](https://www.finlex.fi/fi/laki/ajantasa/1995/19950540#a540-1995)

Hakemuksen toimittaminen

Hakemus on esitettävä taikka toimitettava postitse tai lähetin
välityksellä kirjaamisviranomaiselle.

*2 momentti on kumottu
L:lla [<u>13.12.2013/922</u>](https://www.finlex.fi/fi/laki/ajantasa/1995/19950540#a13.12.2013-922).*

[<u>3
§</u>](https://www.finlex.fi/fi/laki/ajantasa/1995/19950540#a540-1995)

Vireilletulo

Kirjaamisasia tulee vireille, kun hakemus on esitetty tai toimitettu
kirjaamisviranomaiselle. [<u>(13.12.2013/922)</u>](https://www.finlex.fi/fi/laki/ajantasa/1995/19950540#a13.12.2013-922)

Hakemus otetaan vastaan, vaikka siitä puuttuu selvitys suoritetusta
verosta. [<u>(29.11.1996/933)</u>](https://www.finlex.fi/fi/laki/ajantasa/1995/19950540#a29.11.1996-933)

Vireille tulleesta hakemuksesta tehdään viipymättä merkintä lainhuuto-
ja kiinnitysrekisteriin.

[<u>4
§</u>](https://www.finlex.fi/fi/laki/ajantasa/1995/19950540#a540-1995)

Viranomaisen selvittämisvelvollisuus

Kirjaamisviranomaisen on omasta aloitteestaan hankittava selvitys
sellaisista asian ratkaisemiseksi tarpeellisista seikoista, joita
koskevat tiedot ovat saatavissa lainhuuto- ja kiinnitysrekisteristä
taikka muista kirjaamisviranomaisen käytettävissä olevista
rekistereistä.

[<u>5
§</u>](https://www.finlex.fi/fi/laki/ajantasa/1995/19950540#a540-1995)

Hakemuksen täydentäminen

Jos hakemus on puutteellinen, hakijaa on kehotettava täydentämään
hakemustaan. Hakijalle on ilmoitettava, millä tavoin hakemus on
puutteellinen, mihin mennessä hakemusta on viimeistään täydennettävä ja
mitkä ovat täydennyskehotuksen noudattamatta jättämisen seuraukset.
Täydennyskehotusta ei anneta, jos on ilmeistä, ettei kirjausta voida
hakemuksen perusteella tehdä. Hakijalle voidaan tarvittaessa antaa uusi
täydennyskehotus.

Täydennyskehotus annetaan myös, jollei hakemuksessa ole selvitystä veron
suorittamisesta tai veron määrään vaikuttavista seikoista taikka jos
suoritetun veron määrä ei vastaa hakemuksessa esitettyjä
tietoja. [<u>(29.11.1996/933)</u>](https://www.finlex.fi/fi/laki/ajantasa/1995/19950540#a29.11.1996-933)

Jollei hakija noudata täydennyskehotusta, hakemus jätetään tutkimatta.

[<u>6
§</u>](https://www.finlex.fi/fi/laki/ajantasa/1995/19950540#a540-1995)

Kuuleminen

Kirjattavaan oikeuteen liittyvien seikkojen selvittämiseksi
kirjaamisviranomainen voi varata hakijalle tai muulle henkilölle
tilaisuuden antaa kirjallinen lausuma taikka kutsua tämän määrättynä
aikana kirjaamisviranomaisessa henkilökohtaisesti tai asiamiehen
edustamana
kuultavaksi. [<u>(24.7.2009/572)</u>](https://www.finlex.fi/fi/laki/ajantasa/1995/19950540#a24.7.2009-572)

Jos esitetään väite kirjaamisen estävästä toisen oikeudesta ja
väitteelle esitetään todennäköisiä syitä taikka jos hakijan oikeus on
tullut muutoin riitaiseksi, kirjaamisviranomaisen on osoitettava se,
jolla asiassa on näyttövelvollisuus, määräajassa saattamaan asia
tutkittavaksi oikeudenkäynnissä. Väitteentekijälle kehotus annetaan
uhalla, että kirjaus muutoin voidaan tehdä, ja hakijalle uhalla, että
hakemus jätetään tutkimatta.

[<u>7
§</u>](https://www.finlex.fi/fi/laki/ajantasa/1995/19950540#a540-1995)

Suostumuksen antaminen

Kirjaamista varten tarvittava suostumus on annettava kirjallisena tai
kirjaamisviranomaiselle suullisesti.

Panttioikeuden haltijan suostumuksen voi antaa se, joka on kirjattu
sähköisen panttikirjan saajaksi, tai kirjallisen panttikirjan haltija.
Kirjallinen panttikirja on esitettävä kirjaamisviranomaiselle. Jos
suostumuksen antaja on merkitty lainhuuto- ja kiinnitysrekisteriin
kirjallisen panttikirjan haltijaksi, panttikirjaa ei tarvitse esittää,
ellei kirjaamisviranomainen niin
määrää. [<u>(3.6.2016/418)</u>](https://www.finlex.fi/fi/laki/ajantasa/1995/19950540#a3.6.2016-418)

[<u>8
§</u>](https://www.finlex.fi/fi/laki/ajantasa/1995/19950540#a540-1995)

Lepäämään jätetyn hakemuksen käsittely

Jos hakemus jätetään lepäämään, hakijaa on kehotettava määräajassa
antamaan selvitys siitä, onko kirjaamisasian ratkaisulle enää estettä.
Kehotusta ei anneta, jos hakija on pyytänyt asian käsittelyn lykkäämistä
tai jos selvityksen pyytäminen on asian käsittelyn kannalta muutoin
tarpeetonta. Kehotuksen antamisesta ja selvityksen laiminlyönnin
seurauksista on voimassa, mitä 5 §:ssä säädetään.

Kirjaamisviranomainen voi omasta aloitteestaan ottaa lepäämään jätetyn
hakemuksen käsiteltäväkseen. Hakemusta ei kuitenkaan saa hylätä ennen
kuin hakijalle on varattu tilaisuus tulla kuulluksi.

[<u>9
§</u>](https://www.finlex.fi/fi/laki/ajantasa/1995/19950540#a540-1995)

Kirjaamisasian ratkaiseminen ja toimituskirja

Kirjaamisasia on ratkaistava viivytyksettä hakemuksen mukaisesti, jollei
kirjaamiselle ole estettä. Oikeudellinen seikka, joka on syntynyt
hakemuksen vireilletulon jälkeen, ei estä kirjaamista.

Päätös kirjaamisesta tehdään merkitsemällä asian ratkaisu lainhuuto- ja
kiinnitysrekisteriin. Ratkaisun sisältö ilmenee rekisteristä. Jos asia
ratkaistaan toisin kuin hakija on pyytänyt, ratkaisusta annetaan lisäksi
erillinen päätös. Samoin menetellään, jos hakemus jätetään lepäämään tai
asiassa tehdään muu tähän verrattava asian käsittelyä koskeva päätös.

Toimituskirjaksi hakija saa todistuksen rekisteriin asian lopullisesta
ratkaisusta tehdyistä merkinnöistä tai erillisen päätöksen.

10
§ [<u>(24.7.2009/572)</u>](https://www.finlex.fi/fi/laki/ajantasa/1995/19950540#a24.7.2009-572)

Päätöksen tiedoksianto

Päätöstä ei anneta tiedoksi asiassa, joka on ratkaistu hakemuksen
mukaisesti eikä muu asiaan osallinen ole sitä vastustanut.

Jos asia on ratkaistu toisin kuin hakija on pyytänyt, päätös on
annettava hakijalle tiedoksi noudattaen mitä
hallintolaissa [<u>(434/2003)</u>](https://www.finlex.fi/fi/laki/ajantasa/2003/20030434) säädetään
tiedoksiannosta. Sama koskee muuta asiaan osallista, jota on kuultu
asiaa käsiteltäessä, jollei hakemusta ratkaista hänen esittämiensä
vaatimusten mukaisesti.

[<u>11
§</u>](https://www.finlex.fi/fi/laki/ajantasa/1995/19950540#a540-1995)

Asiakirjavihko

Kirjaamisasian käsittelyssä kertyneistä asiakirjoista muodostetaan
asiakirjavihko. Jos ratkaisun perusteet eivät käy riittävästi selville
asiakirjavihkoon liitetystä toimituskirjan jäljennöksestä tai muusta
aineistosta, asiakirjavihkoon on tarvittaessa liitettävä ratkaisun
perustelut.

[<u>12
§</u>](https://www.finlex.fi/fi/laki/ajantasa/1995/19950540#a540-1995)

Ilmoitukset

Kirjaamisviranomaiselle toimitettavaa ilmoitusta ja sen käsittelyä
koskee soveltuvin osin, mitä kirjaamishakemuksesta säädetään.

Ilmoitusten toimittamisesta automaattista tietojenkäsittelyä käyttäen
lainhuuto- ja kiinnitysrekisterin tietojärjestelmään säädetään
asetuksella.

[<u>13
§</u>](https://www.finlex.fi/fi/laki/ajantasa/1995/19950540#a540-1995)

Tieto vireillä olevasta oikeudenkäynnistä

Tuomioistuimen on ilmoitettava kirjaamisviranomaiselle vireille
tulleesta asiasta, joka koskee kiinteistön saannon purkamista tai
pätemättömyyttä taikka parempaa oikeutta kiinteistöön, sekä
ratkaisustaan ja siitä, onko sen antama ratkaisu saanut lainvoiman. Sama
koskee kannetta, jossa vaaditaan kirjauksen julistamista mitättömäksi
tai sen oikaisemista.

[<u>14
§</u>](https://www.finlex.fi/fi/laki/ajantasa/1995/19950540#a540-1995)

Täydentävät säännökset

Jollei tässä laissa toisin säädetä, kirjaamisasian käsittelyyn
sovelletaan
hallintolakia. [<u>(24.7.2009/572)</u>](https://www.finlex.fi/fi/laki/ajantasa/1995/19950540#a24.7.2009-572)

Jos kirjaamisviranomainen on kutsunut muun kuin hakijan kuultavaksi,
kuultavalla on oikeus saada valtion varoista korvausta niin kuin valtion
varoista maksettavista todistelukustannuksista annetussa
laissa [<u>(666/72)</u>](https://www.finlex.fi/fi/laki/ajantasa/1972/19720666) säädetään.
Kirjaamisviranomainen voi velvoittaa hakijan suorittamaan valtiolle sen
maksettavaksi määrätyn korvauksen, jos kuuleminen on ollut tarpeen
hakijan selvitysvelvollisuuden piiriin kuuluvan seikan selvittämiseksi.

Asiakirjojen julkisuudesta säädetään viranomaisten toiminnan
julkisuudesta annetussa
laissa [<u>(621/1999)</u>](https://www.finlex.fi/fi/laki/ajantasa/1999/19990621). [<u>(24.7.2009/572)</u>](https://www.finlex.fi/fi/laki/ajantasa/1995/19950540#a24.7.2009-572)

7 luku

Lainhuuto- ja kiinnitysrekisteri

1
§ [<u>(24.7.2009/572)</u>](https://www.finlex.fi/fi/laki/ajantasa/1995/19950540#a24.7.2009-572)

Lainhuuto- ja kiinnitysrekisteriin merkittävät tiedot

Lainhuuto- ja kiinnitysrekisteriin merkitään kirjaamishakemukset,
tietoja hakemusten käsittelystä sekä kirjaamista koskevat ratkaisut.

Lainhuuto- ja kiinnitysrekisteriin merkitään ilmoituksesta myös tiedot:

1\) kiinteistöön kohdistuvasta ulosmittauksesta;

2\) turvaamistoimesta ja kiinteistön omistajan konkurssista;

3\) 12 luvun 5 §:n mukaisesta vallintarajoituksesta;

4\) lakisääteisestä panttioikeudesta;

5\) kirjallisen panttikirjan saajasta;

6\) lainhuudatuksen ulkopuolelle jäävän kiinteistön omistajasta ja
kiinteistöä hallinnoivasta viranomaisesta;

7\) kiinteistöön kohdistuvista oikeuksista ja rasituksista, jos ne ovat
tämän tai muun lain nojalla ilmoitettava kirjaamisviranomaiselle tai jos
ne ovat tarpeellisia rekisterin käyttötarkoituksen kannalta.

Lainhuuto- ja kiinnitysrekisteriin merkitystä hakijasta tai
oikeudenhaltijasta talletetaan henkilötietoina tunniste- ja
yhteystietoja sekä tieto henkilön kuolinajasta rekisteröityjen
yksiselitteiseksi yksilöimiseksi. Rekisteriin talletetaan lisäksi näitä
tietoja koskevat
muutokset. [<u>(8.5.2020/338)</u>](https://www.finlex.fi/fi/laki/ajantasa/1995/19950540#a8.5.2020-338)

Lainhuuto- ja kiinnitysrekisteriin merkittävät tiedot säilytetään
pysyvästi, jollei lailla erikseen toisin säädetä. Jos rekisterin tiedot
ovat muuttuneet, aikaisempien tietojen säilyminen ja käytettävyys on
varmistettava tiedot erikseen arkistoimalla tai tietotekniikan
mahdollistamalla muulla tavalla.

1 a
§ [<u>(24.7.2009/572)</u>](https://www.finlex.fi/fi/laki/ajantasa/1995/19950540#a24.7.2009-572)

Lainhuuto- ja kiinnitysrekisterin käyttötarkoitus

Lainhuuto- ja kiinnitysrekisterin käyttötarkoituksena on:

1\) mahdollistaa kiinteistöön kohdistuvien oikeuksien ja rasitusten
kirjaaminen oikeudenhaltijoiden oikeuksien vahvistamiseksi ja
sivullisten etujen turvaamiseksi;

2\) edistää kirjaamisasioiden käsittelyä;

3\) varmistaa oikeuksia ja rasituksia koskevan ajantasaisen tiedon
saatavuus kiinteistöä koskevien oikeustoimien ja hankkeiden valmistelua,
tekemistä ja valvontaa sekä tuomioistuin- ja viranomaistoimintaa varten.

Lainhuuto- ja kiinnitysrekisterin rekisterinpitäjä on
Maanmittauslaitos. [<u>(13.12.2013/922)</u>](https://www.finlex.fi/fi/laki/ajantasa/1995/19950540#a13.12.2013-922)

1 b
§ [<u>(24.7.2009/572)</u>](https://www.finlex.fi/fi/laki/ajantasa/1995/19950540#a24.7.2009-572)

Kirjaamisviranomaisen oikeus saada tietoja

Kirjaamisviranomaisella on lainhuuto- ja kiinnitysrekisterin tietojen
tarkistamista ja päivittämistä varten sekä kirjaamisasian käsittelyä
varten, sen estämättä mitä tietojen salassapidosta säädetään, oikeus
saada sähköisessä muodossa henkilön tai yhteisön:

1\) tunniste- ja yhteystiedot;

2\) toimintakelpoisuutta, toimivaltaa ja edustamista sekä niiden
rajoituksia koskevat tiedot ja kuolinaikaa koskeva tieto.

Kirjaamisviranomaisella on oikeus saada 1 momentissa tarkoitettuja
tietoja:

1\) väestötietojärjestelmästä;

2\) holhousasioiden rekisteristä;

3\) tuomioistuinten asianhallintajärjestelmästä;

4\) ulosottorekisteristä;

5\) konkurssi- ja yrityssaneerausrekisteristä;

6\) yrityskiinnitysrekisteristä;

7\) yritys- ja yhteisötietojärjestelmästä;

8\) kaupparekisteristä;

9\) muista yhteisöistä ja säätiöistä pidettävistä rekistereistä.

[<u>2
§</u>](https://www.finlex.fi/fi/laki/ajantasa/1995/19950540#a540-1995)

Rekisteristä annettavat tiedot

Lainhuuto- ja kiinnitysrekisterin tiedot ovat julkisia.
Kirjaamisviranomaisten on pyynnöstä annettava rekisteristä todistuksia.

Maanmittauslaitos saa luovuttaa lainhuuto- ja kiinnitysrekisterin
tietoja viranomaisten toiminnan julkisuudesta annetun lain 16 §:n 3
momentin estämättä sähköisessä muodossa tämän luvun 1 a §:ssä säädettyä
tarkoitusta varten. Lainhuuto- ja kiinnitysrekisterin tietojen
luovuttamisesta tietopalveluna säädetään lisäksi
kiinteistötietojärjestelmästä ja siitä tuotettavasta tietopalvelusta
annetussa
laissa [<u>(453/2002)</u>](https://www.finlex.fi/fi/laki/ajantasa/2002/20020453). [<u>(24.7.2009/572)</u>](https://www.finlex.fi/fi/laki/ajantasa/1995/19950540#a24.7.2009-572)

Lainhuuto- ja kiinnitysrekisteristä annettavien todistusten sisällöstä
sekä muun kuin kirjaamisviranomaisen oikeudesta antaa niitä säädetään
valtioneuvoston asetuksella. Todistuksista perittävistä maksuista
säädetään
erikseen. [<u>(13.12.2013/922)</u>](https://www.finlex.fi/fi/laki/ajantasa/1995/19950540#a13.12.2013-922)

[<u>3
§</u>](https://www.finlex.fi/fi/laki/ajantasa/1995/19950540#a540-1995)

Kirjauksen julkisuusvaikutus

Lainhuuto- ja kiinnitysrekisteriin tehdyn merkinnän katsotaan tulleen
kirjaamispäivää seuraavana arkipäivänä jokaisen tietoon, eikä
vilpittömän mielen suojaa voi enää saada, ellei 17 luvun 10 §:stä muuta
johdu.

Jos lainhuuto- ja kiinnitysrekisterin pitäminen tai käyttäminen estyy
muutoin kuin tilapäisesti, Maanmittauslaitos voi päätöksellään pidentää
1 momentissa tarkoitettua aikaa, jonka kuluessa lainhuuto- ja
kiinnitysrekisterin merkinnän katsotaan tulleen asianomaisten
tietoon. [<u>(13.12.2013/922)</u>](https://www.finlex.fi/fi/laki/ajantasa/1995/19950540#a13.12.2013-922)

[<u>4
§</u>](https://www.finlex.fi/fi/laki/ajantasa/1995/19950540#a540-1995)

Teknisestä virheestä aiheutuneen vahingon korvaaminen

Sillä, jolle on aiheutunut vahinkoa lainhuuto- ja kiinnitysrekisterin
merkinnöissä taikka sen perusteella annetussa toimituskirjassa tai
todistuksessa olevasta ilmeisestä kirjoitus- tai laskuvirheestä,
teknisestä viasta aiheutuneesta virheestä tai muusta näihin
verrattavasta virheestä tai puutteesta, on oikeus saada korvaus valtion
varoista.

Jos vahingon syynä on lainhuuto- ja kiinnitysrekisteriin siirretyssä
tiedossa oleva virhe, vahinkoa ei korvata tämän lain mukaan.
Kiinteistörekisterin tietojen virheellisyydestä aiheutuneen vahingon
korvaa kiinteistörekisterin pitäjä. Jos muu viranomainen kuin
kirjaamisviranomainen on antanut lainhuuto- ja kiinnitysrekisteristä
virheellisen tai puutteellisen todistuksen eikä virhe tai puute ole
aiheutunut rekisterin tietojen virheellisyydestä, vahinko korvataan
asianomaisen julkisyhteisön varoista.

Vahingon korvaamisessa on soveltuvin osin noudatettava, mitä 13 luvun
6–8 §:ssä säädetään.

[<u>5
§</u>](https://www.finlex.fi/fi/laki/ajantasa/1995/19950540#a540-1995)

Saantotiedot

Lainhuuto- ja kiinnitysrekisteriin voidaan merkitä tietoja kiinteistön
luovutuksesta ja muusta saannosta ennen lainhuutohakemuksen tekemistä.

Saantotiedoissa olevan virheen tai puutteen perusteella ei voida esittää
rekisterin pitäjään kohdistuvia vaatimuksia.

6
§ [<u>(24.7.2009/572)</u>](https://www.finlex.fi/fi/laki/ajantasa/1995/19950540#a24.7.2009-572)

Arkistoitavaksi siirtäminen

Kirjaamisviranomainen saa siirtää arkistoitavaksi tiedon sellaisesta
erityisestä oikeudesta ja rajoituksesta, joka ilmeisesti on lakannut,
samoin kuin hylätystä tai tutkimatta jätetystä hakemuksesta sekä muusta
merkinnästä, jolla ilmeisesti ei enää ole vaikutusta. Siirtäessään
rekisterimerkinnän arkistoitavaksi kirjaamisviranomaisen on tarvittaessa
varattava rekisteriin merkitylle oikeudenhaltijalle tilaisuus tulla
kuulluksi.

7
§ [<u>(24.7.2009/572)</u>](https://www.finlex.fi/fi/laki/ajantasa/1995/19950540#a24.7.2009-572)

7 § on kumottu
L:lla [<u>24.7.2009/572</u>](https://www.finlex.fi/fi/laki/ajantasa/1995/19950540#a24.7.2009-572).

8 luku

Virheen korjaaminen

[<u>1
§</u>](https://www.finlex.fi/fi/laki/ajantasa/1995/19950540#a540-1995)

Asiavirheen korjaaminen

Jos kirjaamisviranomaisen ratkaisu perustuu selvästi virheelliseen tai
puutteelliseen selvitykseen tai ilmeisen väärään lain soveltamiseen,
kirjaamisviranomainen voi poistaa virheellisen ratkaisunsa ja ratkaista
asian uudelleen.

Asiavirheen saa korjata vain, jos kaikkia niitä, joiden oikeutta
korjaaminen koskee, on kuultu sekä ne, joiden oikeus korjaamisen vuoksi
heikkenee, ovat antaneet siihen suostumuksensa.

[<u>2
§</u>](https://www.finlex.fi/fi/laki/ajantasa/1995/19950540#a540-1995)

Teknisen virheen korjaaminen

Jos lainhuuto- ja kiinnitysrekisteriin tehdyissä merkinnöissä on
ilmeinen kirjoitus- tai laskuvirhe, teknisestä viasta aiheutunut virhe
taikka muu näihin verrattava virhe tai puute, kirjaamisviranomaisen on
tehtävä tarpeelliset korjaukset merkintöihin.

Ennen virheen korjaamista on sellaisille kirjaamisviranomaisen tiedossa
oleville asiaan osallisille, joille voi aiheutua korjauksesta haittaa,
varattava tilaisuus tulla kuulluksi.

[<u>3
§</u>](https://www.finlex.fi/fi/laki/ajantasa/1995/19950540#a540-1995)

Korjaamismenettely

Virheen korjaamisessa noudatetaan soveltuvin osin, mitä 6 luvun 9 §:ssä
säädetään. Jollei korjaamisasiaa heti ratkaista, sen vireilläolosta on
tehtävä merkintä rekisteriin.

Jos kirjaamisasiassa annettuun ratkaisuun on haettu muutosta,
korjaamisasian vireilletulosta on ilmoitettava
muutoksenhakutuomioistuimelle ja toimitettava sille asiassa annettu
ratkaisu.

Päätökseen, jolla virheen korjaamista koskeva hakemus on hylätty, ei saa
hakea muutosta valittamalla.

[<u>4
§</u>](https://www.finlex.fi/fi/laki/ajantasa/1995/19950540#a540-1995)

Toimituskirjoihin ja todistuksiin tehtävät merkinnät korjaamisesta

Virheen korjaamisesta on mahdollisimman pian tehtävä merkintä
aikaisemmin annettuun toimituskirjaan tai annettava uusi toimituskirja
sen sijaan. Kirjaamisviranomaisen on lisäksi pyrittävä tekemään
korjaukset rekisteristä annettuun virheelliseen todistukseen taikka
antamaan uusi todistus.

Virheellinen toimituskirja tai todistus on kehotuksesta esitettävä
kirjaamisviranomaiselle korjausta varten. Kirjaamisviranomainen voi
velvoittaa asiakirjan haltijan määräajassa täyttämään
esittämisvelvollisuutensa ja asettaa velvollisuuden tehosteeksi
uhkasakon. Uhkasakkoa koskevaan asiaan sovelletaan
uhkasakkolakia [<u>(1113/1990)</u>](https://www.finlex.fi/fi/laki/ajantasa/1990/19901113). [<u>(24.7.2009/572)</u>](https://www.finlex.fi/fi/laki/ajantasa/1995/19950540#a24.7.2009-572)

9 luku

Muutoksenhaku kirjaamisasioissa

1
§ [<u>(24.7.2009/572)</u>](https://www.finlex.fi/fi/laki/ajantasa/1995/19950540#a24.7.2009-572)

Valittaminen

Muutosta kirjaamisviranomaisen kirjaamisasiassa antamaan lopulliseen
ratkaisuun haetaan valittamalla maaoikeuteen.

*2 momentti on kumottu
L:lla [<u>13.12.2013/922</u>](https://www.finlex.fi/fi/laki/ajantasa/1995/19950540#a13.12.2013-922).*

[<u>2
§</u>](https://www.finlex.fi/fi/laki/ajantasa/1995/19950540#a540-1995)

Valitusosoituksen antaminen

Kun kirjaamisasia on ratkaistu toisin kuin hakija tai muu asiaan
osallinen on pyytänyt, toimituskirjaan on liitettävä kirjallinen
valitusosoitus.

3
§ [<u>(13.12.2013/922)</u>](https://www.finlex.fi/fi/laki/ajantasa/1995/19950540#a13.12.2013-922)

Valitusaika

Määräaika valitusta varten on 30 päivää päätöksen tekemisestä.
Muutoksenhakijan on toimitettava valituskirjelmä asianomaiseen
maaoikeuteen viimeistään valitusajan päättymispäivänä ennen virka-ajan
päättymistä.

4
§ [<u>(24.7.2009/572)</u>](https://www.finlex.fi/fi/laki/ajantasa/1995/19950540#a24.7.2009-572)

Kiinteistönmuodostamislain säännösten soveltaminen

Muutoksenhakuun sovelletaan tämän lain lisäksi
kiinteistönmuodostamislain 19–21 lukua.

[<u>5
§</u>](https://www.finlex.fi/fi/laki/ajantasa/1995/19950540#a540-1995)

Muutoksenhakutuomioistuimen ratkaisusta ilmoittaminen ja asian
palauttaminen

Muutoksenhakutuomioistuimen on viipymättä ilmoitettava
kirjaamisviranomaiselle ratkaisustaan sekä siitä, onko sen antama
ratkaisu saanut lainvoiman.

Kirjaamisviranomaisen on omasta aloitteestaan otettava käsiteltäväkseen
muutoksenhakutuomioistuimen palauttama asia, ratkaistava tarvittaessa
asia uudestaan ja tehtävä lainhuuto- ja kiinnitysrekisteriin tarvittavat
merkinnät.

9 a
luku [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Sähköiset asiointijärjestelmät ja niiden käyttäminen

1
§ [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Asiointijärjestelmän käyttö ja sähköinen tunnistaminen
asiointijärjestelmässä

Sähköisten asiakirjojen laatiminen ja hyväksyminen
asiointijärjestelmässä sekä asiointijärjestelmän muu käyttö
edellyttävät, että käyttäjä tunnistetaan luotettavasti vahvasta
sähköisestä tunnistamisesta ja sähköisistä luottamuspalveluista
annetussa
laissa [<u>(617/2009)</u>](https://www.finlex.fi/fi/laki/ajantasa/2009/20090617) tarkoitetulla
vahvan sähköisen tunnistuspalvelun tarjoajan tarjoamalla
tunnistamismenetelmällä tai sähköisen allekirjoituksen hyväksytyllä
varmenteella, josta säädetään sähköisestä tunnistamisesta ja sähköisiin
transaktioihin liittyvistä luottamuspalveluista sisämarkkinoilla ja
direktiivin 1999/93/EY kumoamisesta annetun Euroopan parlamentin ja
neuvoston asetuksen (EU) N:o 910/2014 28 artiklassa, taikka muulla
sellaisella tunnistautumistekniikalla, joka on tietoturvallinen ja
todisteellinen. [<u>(29.6.2016/536)</u>](https://www.finlex.fi/fi/laki/ajantasa/1995/19950540#a29.6.2016-536)

Maanmittauslaitos hyväksyy maa- ja metsätalousministeriötä sekä
Viestintävirastoa kuultuaan ne tekniset menetelmät ja palvelut, joita
asiointijärjestelmässä käytetään sähköiseen tunnistamiseen.
Maanmittauslaitoksen on huolehdittava siitä, että hyväksyttyjen
menetelmien käyttöä koskevat tiedot ovat maksutta saatavissa yleisen
tietoverkon kautta.

Asiointijärjestelmän ylläpitäjälle toimitettavalla valtakirjalla voidaan
antaa toiselle yleinen valtuutus käyttää asiointijärjestelmää
valtuuttajan puolesta tai oikeus käyttää asiointijärjestelmää
valtuuttajan puolesta asiakirjoja hyväksymättä.

2
§ [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Tietojen käsittely asiointijärjestelmässä

Maanmittauslaitoksen on huolehdittava siitä, että asiointijärjestelmä
turvaa siihen tallennetun sähköisen asiakirjan sisällön eheyden ja että
sähköisen asiakirjan hyväksyminen täsmäytetään järjestelmään
tallennettuun asiakirjaan.

Sähköisessä asiointijärjestelmässä käsiteltävien henkilötietojen
rekisterinpitäjä on
Maanmittauslaitos. [<u>(8.5.2020/338)</u>](https://www.finlex.fi/fi/laki/ajantasa/1995/19950540#a8.5.2020-338)

3
§ [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Asiointijärjestelmän virheellisestä tai puutteellisesta toiminnasta tai
oikeudettomasta käytöstä aiheutuvan vahingon
korvaaminen [<u>(8.5.2020/338)</u>](https://www.finlex.fi/fi/laki/ajantasa/1995/19950540#a8.5.2020-338)

Valtio on velvollinen korvaamaan vahingon, joka on aiheutunut
asiointijärjestelmän virheellisestä tai puutteellisesta toiminnasta.
Valtio ei kuitenkaan tämän lain nojalla vastaa vahingosta, joka on
aiheutunut siitä, että oikeustointa tai hakemusta ei ole voitu tehdä
asiointijärjestelmässä tai että asiointijärjestelmään muusta
rekisteristä siirretty tieto on virheellinen tai puutteellinen.

Valtio on lisäksi velvollinen korvaamaan vahingon, joka on aiheutunut
asiointijärjestelmässä laadittuun sähköiseen asiakirjaan tai sen
johdosta tehtyyn kirjaukseen luottaneelle siitä, että
asiointijärjestelmää on oikeudettomasti käyttänyt joku muu kuin sen
käyttäjäksi tunnistettu.

Vahingon korvaamisessa on noudatettava, mitä 13 luvun 6–8 §:ssä
säädetään. Henkilötietojen käsittelystä aiheutuneen vahingon
korvaamiseen sovelletaan, mitä luonnollisten henkilöiden suojelusta
henkilötietojen käsittelyssä sekä näiden tietojen vapaasta
liikkuvuudesta ja direktiivin 95/46/EY kumoamisesta annetussa Euroopan
parlamentin ja neuvoston asetuksessa (EU) 2016/679 (yleinen
tietosuoja-asetus)
säädetään. [<u>(8.5.2020/338)</u>](https://www.finlex.fi/fi/laki/ajantasa/1995/19950540#a8.5.2020-338)

4
§ [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Asiakirjojen laatiminen ja rekisteritietojen käyttö
asiointijärjestelmässä

Asiointijärjestelmässä asiakirja laaditaan Maanmittauslaitoksen
vahvistamalle sähköiselle lomakkeelle.

Lomakkeeseen merkittyjä tietoja tarkistetaan ja täydennetään sellaisilla
asiaan osallisten tunniste- ja yhteystiedoilla sekä
toimintakelpoisuutta, toimivaltaa ja edustamista koskevilla tiedoilla
samoin kuin kiinteistöä ja rakennuksia koskevilla tiedoilla, jotka ovat
sähköisesti saatavissa lainhuuto- ja kiinnitysrekisteristä,
kiinteistörekisteristä, väestötietojärjestelmästä, yritys- ja
yhteisötietojärjestelmästä, kaupparekisteristä ja muista yhteisöistä ja
säätiöistä pidettävistä rekistereistä. Mainittuja tietoja voidaan
tarkistamista varten siirtää asiointijärjestelmään teknisen
käyttöyhteyden avulla sen estämättä, mitä tietojen salassapidosta
säädetään. Tiedot poistetaan asiointijärjestelmästä tarkistamisen
jälkeen. Tietoja voidaan vastaavasti siirtää asiointijärjestelmään
lomakkeen täydentämistä varten, jollei tietojen salassapitoa koskevista
säännöksistä johdu muuta.

Asiointijärjestelmän käyttäjällä on oikeus tarkastaa kaupan tai
kiinnityksen kohdetta koskevat tiedot lainhuuto- ja
kiinnitysrekisteristä sekä kiinteistörekisteristä.

5
§ [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Asiointijärjestelmän tietojen luovuttaminen ja poistaminen

Asiointijärjestelmän tiedot eivät ole julkisia. Tietoja luovutetaan vain
asiaan osallisen suostumuksella, jollei toisin säädetä.

Asiointijärjestelmään tallennetut tiedot sähköisestä asiakirjasta
poistetaan järjestelmästä, kun siihen perustuva kirjaamisasia on
ratkaistu taikka kun asiakirjan luonnosta ei peruuttamisen tai muun syyn
vuoksi voida enää käsitellä.

Asiointijärjestelmän käyttäjän sekä muiden asiaan osallisten tunniste-
ja yhteystiedot sekä asian tunnistetiedot säilytetään kirjaamisasioiden
käsittelyä sekä tietojenkäsittelyn todentamista varten.

6
§ [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Kirjaamisviranomaisen päätösten ja niiden tiedoksiantamisen sekä
asiakirjavihkon muoto

Asiointijärjestelmän kautta vireille tulleessa kirjaamisasiassa voidaan
päätös, sitä koskeva todistus tai muu kirjaamisviranomaisen antama
asiakirja laatia sähköisessä muodossa. Kirjaamisviranomainen voi
allekirjoittaa asiakirjan koneellisesti.

Asiakirja voidaan antaa tiedoksi ja muu kirjaamismenettelyssä annettava
ilmoitus voidaan toimittaa sähköisenä viestinä tai ilmoittamalla, mistä
asiakirja on noudettavissa.

Asiakirjavihko voidaan muodostaa sähköisenä.

7
§ [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Sähköinen kaupankäyntijärjestelmä

Kaupankäyntijärjestelmä on sähköinen asiointijärjestelmä, jossa
kiinteistön kauppa ja muu luovutus voidaan tehdä sähköisesti.

Kauppaa ei voida tehdä kaupankäyntijärjestelmässä, jos kauppakirjan
luonnos ei täytä 2 luvun 1 §:n vaatimuksia tai jos kauppa järjestelmän
käytettävissä olevien tietojen perusteella ilmeisesti ei olisi pätevä
tai ei jäisi pysyväksi.

Kaupankäyntijärjestelmän yhteydessä voidaan tarjota kauppahinnan,
varainsiirtoveron sekä asiointi- ja hakemusmaksujen maksamiseen
liittyviä palveluja. Kaupankäyntijärjestelmässä voidaan ottaa
käsiteltäviksi myös vakuuksia koskevia sitoumuksia sekä välittää niitä
kiinnitysjärjestelmään siten kuin jäljempänä säädetään.

8
§ [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Oikeus laatia sähköisen kauppakirjan luonnos

Sähköisen kauppakirjan luonnoksen voi laatia kiinteistön omistaja, jolle
on viimeksi myönnetty lainhuuto myytävään kiinteistöön.

Jos omistusoikeutta kiinteistöön ei 11 luvun 4 §:n mukaan kirjata
lainhuutona, sähköisen kauppakirjan luonnoksen voi laatia se, joka on
merkitty lainhuuto- ja kiinnitysrekisteriin kiinteistön omistajaksi tai
kiinteistöä hallinnoivaksi viranomaiseksi.

9
§ [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Kaupan tekeminen sähköisessä kaupankäyntijärjestelmässä

Myyjän on merkittävä sähköisen kauppakirjan luonnokseen lomakkeessa
edellytetyt tiedot ja muut kaupan ehdot sekä hyväksyttävä luonnos. Jos
ostaja haluaa tehdä muutoksia myyjän laatimaan kauppakirjan luonnokseen,
hänen on hyväksyttävä muutettu luonnos.

Kauppa syntyy, kun molemmat osapuolet ovat hyväksyneet kauppakirjan
samansisältöisenä. Tätä ennen myyjä ja ostaja eivät ole sidottuja
kauppakirjan luonnokseen tai siihen tehtyihin muutoksiin.

Myytävän määräalan sijainti voidaan osoittaa kauppakirjaan otetulla
piirroksella, joka laaditaan sähköisen kiinteistörekisterikartan
pohjalle. Kauppakirjaan voidaan liittää myös muita sähköisiä
asiakirjoja.

10
§ [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Vakuuksia koskevat sitoumukset

Kauppakirjaan voidaan liittää panttioikeuden haltijan
kaupankäyntijärjestelmässä antama sitoumus, jonka mukaan kaupan kohdetta
rasittava panttioikeus lakkaa sitoumuksessa määrättyjen edellytysten
täyttyessä, tai muu vakuutta koskeva sitoumus tai todistus.

Kauppakirjaan voidaan ottaa tai siihen voidaan liittää sitoumus, jolla
sähköisen panttikirjan saajaksi kirjattu sitoutuu panttikirjan
siirtämiseen niin, että uutta sähköisen panttikirjan saajaa koskeva asia
tulee vireille ilman eri hakemusta, kun kauppa on sitovasti syntynyt
kaupankäyntijärjestelmässä tai kun muut sellaiset edellytykset, jotka
järjestelmä tarkastaa, ovat
täyttyneet. [<u>(3.6.2016/418)</u>](https://www.finlex.fi/fi/laki/ajantasa/1995/19950540#a3.6.2016-418)

11
§ [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Kauppakirjan luonnosten käsittelyä koskevat rajoitukset

Kauppakirjan luonnosta ei oteta kaupankäyntijärjestelmän käsiteltäväksi,
jos järjestelmän käytettävissä olevien tietojen perusteella on ilmeistä,
että samaa kiinteistöä tai muuta kaupan kohdetta koskeva kauppakirjan
luonnos on jo järjestelmän käsiteltävänä.

Myyjä tai ostaja voi milloin tahansa muuttaa kauppakirjan luonnosta tai
peruuttaa sen, jollei toinen osapuoli ole samanaikaisesti käsittelemässä
luonnosta.

Kauppakirjan luonnos katsotaan peruutetuksi, kun 30 päivää on kulunut
sen edellisestä
käsittelemisestä. [<u>(23.8.2013/623)</u>](https://www.finlex.fi/fi/laki/ajantasa/1995/19950540#a23.8.2013-623)

12
§ [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Lainhuudatusasian vireilletulo ja tietojen toimittaminen
kirjaamisviranomaiselle

Lainhuudatusasia tulee vireille ilman eri hakemusta, kun kauppa on
sitovasti tehty kaupankäyntijärjestelmässä. Sähköinen kauppakirja ja
muut kauppaan liittyvät asiakirjat toimitetaan
kaupankäyntijärjestelmästä kirjaamisviranomaiselle.

Lainhuudatusasian vireilletulosta ilmoitetaan kaupan osapuolille.
Ilmoitus toimitetaan myös muille kauppakirjassa määrätyille tahoille,
jos se voidaan toimittaa sähköisenä viestinä. Ilmoitukseen liitetään
sähköisen kauppakirjan jäljennös.

Varainsiirtoveron maksamista koskevat tiedot välitetään
kaupankäyntijärjestelmän yhteydessä tarjottavasta palvelusta
kirjaamisviranomaiselle. Jos kauppahinta maksetaan
kaupankäyntijärjestelmän yhteydessä tarjottavassa palvelussa, selvitys
maksusta voidaan maksajan pyynnöstä välittää palvelusta
kirjaamisviranomaiselle.

13
§ [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Kaupasta tehtävät ilmoitukset

Kun kauppa on tehty, kaupankäyntijärjestelmästä luovutetaan kauppaa
koskevat tarpeelliset tiedot kiinteistörekisterin pitäjälle, kunnalle,
väestökirjahallinnolle ja Verohallinnolle.

14
§ [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Soveltuminen muihin luovutuksiin, esisopimukseen ja valtakirjaan

Mitä tässä luvussa säädetään kaupankäyntijärjestelmässä tehtävästä
kiinteistönkaupasta ja siihen perustuvan saannon lainhuudatuksesta,
koskee myös vaihtoa, lahjaa ja 4 luvun 3 §:ssä tarkoitettua muuta
luovutusta. Sama koskee 2 luvun 7 §:ssä tarkoitettua esisopimusta
kuitenkin niin, että esisopimuksesta tehdään vain saantomerkintä
lainhuuto- ja kiinnitysrekisteriin.

Tämän luvun säännöksiä noudatetaan myös sellaisen kiinteistöön
kohdistuvan käyttöoikeuden luovutukseen, jota koskeva oikeudensiirto on
kirjattava. Luovuttajana voi toimia se, jonka nimiin käyttöoikeus on
viimeksi kirjattu. Erityisen oikeuden kirjaamista koskeva asia tulee
vireille ilman eri hakemusta, kun luovutussopimus on sitovasti tehty
kaupankäyntijärjestelmässä.

Sähköinen valtakirja kiinteistön kaupan tekemistä varten annetaan
noudattaen soveltuvin osin, mitä kauppakirjan luonnoksen tekemisestä
säädetään. Valtakirjan peruuttamisesta on soveltuvin osin voimassa, mitä
11 §:n 2 momentissa säädetään.

15
§ [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Sähköinen kiinnitysjärjestelmä

Kiinnitysjärjestelmä on sähköinen asiointijärjestelmä, jossa
kiinnityksen vahvistamista, sähköisen panttikirjan saajaa ja
panttikirjan muodon muuttamista koskevat hakemukset sekä kirjallisen
panttikirjan haltijaa koskevat ilmoitukset voidaan tehdä sähköisesti.
Siitä, millaisia kiinnityksen muuttamista koskevia hakemuksia ja
kiinnitysasioissa tarvittavia suostumuksia koskevia ilmoituksia
järjestelmässä voidaan lisäksi tehdä, säädetään valtioneuvoston
asetuksella. [<u>(3.6.2016/418)</u>](https://www.finlex.fi/fi/laki/ajantasa/1995/19950540#a3.6.2016-418)

Hakemusta tai ilmoitusta ei voida tehdä kiinnitysjärjestelmässä, jos
haettua kirjausta järjestelmän käytettävissä olevien tietojen
perusteella ei ilmeisesti voitaisi tehdä.

Kiinnitysjärjestelmän yhteydessä voidaan tarjota asiointi- ja
hakemusmaksujen maksamiseen liittyviä palveluja.

16
§ [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Sähköinen kiinnityshakemus ja sen vireilletulo

Hakijan on merkittävä kiinnityshakemukseen lomakkeessa edellytetyt
tiedot. Kiinnityshakemus tulee vireille, kun hakija on hyväksynyt sen
kiinnitysjärjestelmässä. Sähköinen kiinnityshakemus ja muut hakemukseen
liittyvät asiakirjat toimitetaan kiinnitysjärjestelmästä
kirjaamisviranomaiselle.

Kiinnityshakemuksen vireilletulosta lähetetään tieto hakijalle.
Ratkaisusta toimitetaan tieto myös sille, joka hakemuksen mukaan on
kirjattava panttikirjan saajaksi, jos tieto voidaan toimittaa sähköisenä
viestinä hakemuksessa tai muuten sitä varten ilmoitettuun osoitteeseen.

17
§ [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Sähköisen panttikirjan siirtoa koskeva hakemus sekä kirjallisen
panttikirjan haltijaa koskeva ilmoitus

Mitä 16 §:ssä säädetään kiinnityshakemuksesta ja sen käsittelystä,
koskee soveltuvin osin hakemusta, joka koskee uutta sähköisen
panttikirjan saajaa tai panttikirjan saajaa koskevan kirjauksen
muutosta.

Hakemuksen vireilletulosta lähetetään tieto hakijalle. Uutta sähköisen
panttikirjan saajaa koskevasta ratkaisusta on toimitettava tieto myös
uudelle panttikirjan saajalle ja lainhuudon saajalle tai käyttöoikeuden
haltijalle, jos tieto voidaan toimittaa sähköisenä viestinä hakemuksessa
tai muuten sitä varten ilmoitettuun osoitteeseen.

Mitä 1 ja 2 momentissa säädetään, koskee soveltuvin osin ilmoitusta
uudesta kirjallisen panttikirjan haltijasta tai haltijaa koskevan
merkinnän poistamisesta. Uutta haltijaa koskevasta merkinnästä on
kuitenkin toimitettava tieto sille, joka on aikaisemmin merkitty
kirjallisen panttikirjan haltijaksi.

18
§ [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Asiointimaksu

Asiointijärjestelmän käytöstä perittävien maksujen perusteista säädetään
valtion
maksuperustelaissa [<u>(150/1992)</u>](https://www.finlex.fi/fi/laki/ajantasa/1992/19920150).

*Ks. MMMa Maanmittauslaitoksen maksuista sekä kaupanvahvistuksesta
perittävistä maksuista ja
korvauksista [<u>1154/2021</u>](https://www.finlex.fi/fi/laki/smur/2021/20211154),
joka on voimassa 31.12.2022 saakka.*

19
§ [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Asiointijärjestelmiä koskevat tarkemmat säännökset

Valtioneuvoston asetuksella voidaan antaa tarkempia säännöksiä
asiointijärjestelmistä ja niiden käytöstä.

III OSA

KIINTEISTÖN OMISTUSOIKEUDEN JA ERITYISEN OIKEUDEN KIRJAAMINEN

10 luku

Kiinteistön omistusoikeuden ja erityisen oikeuden kirjaamista koskevat
yleiset säännökset

[<u>1
§</u>](https://www.finlex.fi/fi/laki/ajantasa/1995/19950540#a540-1995)

Kiinteistön omistusoikeuden kirjaaminen

Omistusoikeus kiinteistöön kirjataan myöntämällä saannolle lainhuuto.

Lainhuutoa koskevia säännöksiä sovelletaan myös kiinteistön määräosan ja
määräalan sekä kiinteistöjen yhteisen alueen ja sen määräalan sekä
yhteisalueosuuden saannon kirjaamiseen.

[<u>2
§</u>](https://www.finlex.fi/fi/laki/ajantasa/1995/19950540#a540-1995)

Erityisen oikeuden kirjaaminen

Sopimukseen perustuva oikeus käyttää toisen omistamaa kiinteistöä
kirjataan erityisenä oikeutena.

Kirjaamalla voidaan määrittää myös kiinteistöllä sijaitsevan,
elinkeinotoiminnassa käytettävän omaisuuden kuulumista kiinteistöön.

11 luku

Lainhuudatusvelvollisuus

[<u>1
§</u>](https://www.finlex.fi/fi/laki/ajantasa/1995/19950540#a540-1995)

Yleinen lainhuudatusvelvollisuus

Jokainen on velvollinen hakemaan kiinteistön taikka sen määräosan tai
määräalan saannolleen lainhuudon.

Lainhuutoa on haettava kuuden kuukauden kuluessa luovutuskirjan tai muun
saannon perusteena olevan asiakirjan tekemisestä, jollei jäljempänä
toisin säädetä.

[<u>2
§</u>](https://www.finlex.fi/fi/laki/ajantasa/1995/19950540#a540-1995)

Lainhuudatusajan alkaminen perhe- tai perintöoikeudellisessa saannossa

Jos omistusoikeus kiinteistöön on saatu perintönä, lainhuudatusaika
alkaa, kun perinnönjako saa lainvoiman. Jollei perinnönjakoa ole
omistusoikeuden saamiseksi toimitettava, lainhuudatusaika alkaa
perunkirjoitusajan päättymisestä taikka, jos ositus on tarpeen
kiinteistön erottamiseksi, kun ositus saa lainvoiman.

Testamenttiin perustuvan saannon lainhuudatusaika alkaa siitä, kun
testamentti saa lainvoiman taikka siitä, kun perinnönjako tai ositus saa
lainvoiman, jos jako tai ositus on tarpeen testamentatun kiinteistön
erottamiseksi.

Puolisoiden omaisuuden ositukseen perustuvan kiinteistön saannon
lainhuudatusaika alkaa siitä, kun ositus saa lainvoiman.

[<u>3
§</u>](https://www.finlex.fi/fi/laki/ajantasa/1995/19950540#a540-1995)

Lainhuudatusajan alkaminen viranomaisen päätökseen perustuvassa
saannossa

Jos saanto perustuu kiinteistötoimitukseen, lainhuudatusaika alkaa
siitä, kun toimituksesta tehdään merkintä kiinteistörekisteriin. Jollei
kiinteistöä ole aikaisemmin merkitty kiinteistörekisteriin,
lainhuudatusaika alkaa sen merkitsemisestä. Muun kuin
kiinteistönmuodostamistehtäviä hoitavan viranomaisen päätökseen
perustuvan saannon lainhuudatusaika alkaa siitä, kun päätös saa
lainvoiman.

Ulosottokaaren [<u>(705/2007)</u>](https://www.finlex.fi/fi/laki/ajantasa/2007/20070705) mukaiseen
huutokauppaan tai ulosottomiehen toimittamaan vapaaseen myyntiin
perustuvan saannon lainhuudatusaika alkaa siitä, kun kauppakirja
annetaan
ostajalle. [<u>(24.7.2009/572)</u>](https://www.finlex.fi/fi/laki/ajantasa/1995/19950540#a24.7.2009-572)

4
§ [<u>(22.7.2011/918)</u>](https://www.finlex.fi/fi/laki/ajantasa/1995/19950540#a22.7.2011-918)

Lainhuudatuksen ulkopuolelle jäävät kiinteistöt

Valtion metsämaan, suojelualueen, lunastusyksikön, yleisiin tarpeisiin
erotetun alueen, erillisen vesijätön, yleisen vesialueen ja yleisen
alueen omistusoikeutta ei kirjata lainhuutona. Jos tällainen kiinteistö
taikka sen määräosa tai määräala luovutetaan edelleen, saannolle on
haettava lainhuuto.

5
§ [<u>(24.7.2009/572)</u>](https://www.finlex.fi/fi/laki/ajantasa/1995/19950540#a24.7.2009-572)

Uhkasakko

Jollei kiinteistön omistaja ole hakenut lainhuutoa 1–3 §:ssä säädetyssä
ajassa, kirjaamisviranomainen voi velvoittaa hänet määräajassa hakemaan
lainhuutoa ja asettaa velvollisuuden tehosteeksi uhkasakon. Uhkasakkoa
koskevaan asiaan sovelletaan uhkasakkolakia.

[<u>6
§</u>](https://www.finlex.fi/fi/laki/ajantasa/1995/19950540#a540-1995)

Selvennyslainhuuto

Jakamattoman kuolinpesän osakkaat saavat yhteisesti hakea lainhuudon
pesään kuuluvaan kiinteistöön.

Kiinteistön omistaja, joka on aikaisemmin huudattanut saantonsa, saa
hakea lainhuudon oikeusasemansa selventämiseksi.

[<u>7
§</u>](https://www.finlex.fi/fi/laki/ajantasa/1995/19950540#a540-1995)

Lainhuutotiedon merkitseminen viranomaisen aloitteesta

Kirjaamisviranomainen siirtää omasta aloitteestaan määräosaan tai
määräalaan myönnetyn lainhuudon koskemaan siitä muodostettua
kiinteistöä, kun kiinteistö on merkitty kiinteistörekisteriin.
Lainhuudon saajaksi merkitään se, jolle lainhuuto määräosaan tai
määräalaan on viimeksi myönnetty.

Kirjaamisviranomainen voi siirtää omasta aloitteestaan myös kiinteistöön
myönnetyn lainhuudon koskemaan siitä lohkomalla, halkomalla tai
tontinmittauksella muodostettua uutta kiinteistöä.

Kirjaamisviranomainen merkitsee tuomioistuimen ilmoituksesta lainhuudon
uudeksi saajaksi sen, joka lainvoimaisen tuomion mukaan on kiinteistön
omistaja.

12 luku

Lainhuudatusmenettely

[<u>1
§</u>](https://www.finlex.fi/fi/laki/ajantasa/1995/19950540#a540-1995)

Lainhuutohakemuksessa esitettävät selvitykset

Lainhuudon hakijan on esitettävä selvitys saantonsa laillisuudesta.
Hakemukseen on liitettävä saannon perusteena oleva asiakirja
alkuperäisenä taikka kaupanvahvistajan tai kirjaamisviranomaisen
oikeaksi todistamana jäljennöksenä.

Jollei kiinteistön edellistä omistajaa ole merkitty lainhuudon saajaksi,
hänen omistusoikeudestaan on esitettävä selvitys, joka olisi ollut
tarpeen hänen saantonsa huudattamiseksi. Jollei tämä ole ollut
velvollinen huudattamaan saantoaan, hakijan on esitettävä muu
tarpeellinen selvitys edeltäjän omistusoikeudesta kiinteistöön. Selvitys
edeltäjän omistusoikeudesta ei ole tarpeen, jos kiinteistö on saatu
ulosottokaaren mukaisella huutokaupalla, ulosottomiehen toimittamalla
vapaalla myynnillä tai
kiinteistötoimituksessa. [<u>(24.7.2009/572)</u>](https://www.finlex.fi/fi/laki/ajantasa/1995/19950540#a24.7.2009-572)

[<u>2
§</u>](https://www.finlex.fi/fi/laki/ajantasa/1995/19950540#a540-1995)

Lainhuutohakemuksen jättäminen lepäämään

Hakemus on jätettävä lepäämään, jos hakijalle voitaisiin muutoin myöntää
lainhuuto, mutta:

1\) kiinteistön saanto tai sen voimassa pysyminen on sopimuksen tai muun
oikeustoimen mukaan ehdollinen;

2\) kiinteistön saannon perustana oleva oikeustoimi tai viranomaisen
päätös ei ole tullut lainvoimaiseksi taikka valtion tai kunnan
etuosto-oikeudelle säädetty aika ei ole
päättynyt; [<u>(29.3.2019/471)</u>](https://www.finlex.fi/fi/laki/ajantasa/1995/19950540#a29.3.2019-471)

3\) kiinteistön saantoon tarvitaan muun henkilön, yhteisön
toimivaltaisen elimen taikka tuomioistuimen tai muun viranomaisen
suostumus tai päätös;

4\) kiinteistö on hankittu perustettavan yhtiön lukuun;

5\) kiinteistön ulosmittauksesta tai siihen kohdistuvasta
turvaamistoimesta on tehty merkintä lainhuuto- ja kiinnitysrekisteriin
ennen kiinteistön luovutusta;

6\) kirjaamisviranomainen on osoittanut riitaisen asian tutkittavaksi
oikeudenkäynnissä taikka hakijalle on myönnetty kuulutus lainhuudon
saamiseksi; tai

7\) vireillä on riita saannon pysyvyydestä tai paremmasta oikeudesta
kiinteistöön.

Jos hakemus on jätetty lepäämään luovutussopimuksessa olevan ehdon
vuoksi eikä selvitystä omistusoikeuden palautumisesta kiinteistön
luovuttajalle ole esitetty kanteen nostamiselle varatussa ajassa,
hakijalle myönnetään lainhuuto. Jollei selvitystä siitä, että vastuu
kiinteistön luovutuksesta on siirtynyt perustetulle yhtiölle, ole
esitetty kahden vuoden kuluessa luovutussopimuksen tekemisestä,
lainhuuto myönnetään perustettavan yhtiön lukuun sopimuksen tehneelle.

[<u>3
§</u>](https://www.finlex.fi/fi/laki/ajantasa/1995/19950540#a540-1995)

Kuulutuslainhuuto

Hakijalle on myönnettävä kuulutus lainhuudon saamiseksi, jos:

1\) hakija ei esitä saantokirjaa tai sen 1 §:ssä tarkoitettua oikeaksi
todistettua jäljennöstä, mutta hän saattaa todennäköiseksi, että saanto
on laillinen; tai

2\) hakija näyttää, että hän tai hänen edeltäjänsä ovat viimeisen
kymmenen vuoden ajan omistajana hallinneet kiinteistöä eikä ole syytä
olettaa jollakin toisella olevan parempaa oikeutta kiinteistöön.

Kirjaamisviranomaisen on yleistiedoksiantona, siten kuin hallintolain 62
§:ssä säädetään, kutsuttava sitä, joka katsoo itsellään olevan paremman
oikeuden kiinteistöön kuin hakijalla, esittämään vaatimuksensa
kirjaamisviranomaiselle kuuden kuukauden kuluessa siitä, kun kuulutuksen
tiedoksisaannin katsotaan tapahtuneen. Kuulutuksesta on lisäksi
annettava tieto sellaisille tiedossa oleville henkilöille, joiden
oikeutta lainhuuto voi
koskea. [<u>(29.3.2019/434)</u>](https://www.finlex.fi/fi/laki/ajantasa/1995/19950540#a29.3.2019-434)

Jollei vaatimusta ole esitetty tai kannetta ole nostettu määräajassa,
hakijalle voidaan myöntää lainhuuto. Toimivaltaisesta tuomioistuimesta
ja oikeuspaikkasopimuksesta säädetään [<u>oikeudenkäymiskaaren 10
luvussa</u>](https://www.finlex.fi/fi/laki/ajantasa/1734/17340004000#L10). [<u>(24.7.2009/572)</u>](https://www.finlex.fi/fi/laki/ajantasa/1995/19950540#a24.7.2009-572)

[<u>4
§</u>](https://www.finlex.fi/fi/laki/ajantasa/1995/19950540#a540-1995)

Lainhuutohakemuksen hylkääminen

Hakemus on hylättävä, jos:

1\) saantokirjaa tai sen 1 §:ssä tarkoitetulla tavalla oikeaksi
todistettua jäljennöstä ei ole esitetty;

2\) saantokirjaa ei ole tehty laissa säädetyllä tavalla;

3\) kiinteistön luovuttajan tai muun edeltäjän omistusoikeutta
kiinteistöön ei ole selvitetty;

4\) hakijan saannolle ei ole annettu tarvittavaa muun henkilön, yhteisön
toimivaltaisen elimen taikka tuomioistuimen tai muun viranomaisen
suostumusta tai päätöstä;

5\) omistusoikeus kiinteistöön palautuu luovutussopimuksessa olevan
purkavan tai lykkäävän ehdon vuoksi luovuttajalle ja tästä esitetään
tuomio tai osapuolten sopimus;

6\) kiinteistö kuuluu konkurssipesään ja siitä on ennen saannon
tapahtumista tehty merkintä lainhuuto- ja kiinnitysrekisteriin; tai

7\) hakijan saanto ei muutoin ole pätevä tai se ei ilmeisesti jää
pysyväksi.

[<u>5
§</u>](https://www.finlex.fi/fi/laki/ajantasa/1995/19950540#a540-1995)

Vallintarajoituksen merkitseminen

Jos lakiin tai testamenttiin perustuva käyttöoikeus taikka hakijan
saantoon liittyvä ehto rajoittaa hakijan oikeutta luovuttaa kiinteistö
taikka perustaa siihen kohdistuvia erityisiä oikeuksia tai
panttioikeuksia, vallintarajoituksesta on lainhuudatusasian ratkaisun
yhteydessä taikka muutoin pyynnöstä tehtävä merkintä lainhuuto- ja
kiinnitysrekisteriin.

6
§ [<u>(24.7.2009/572)</u>](https://www.finlex.fi/fi/laki/ajantasa/1995/19950540#a24.7.2009-572)

Ilmoitusten toimittaminen

Kirjaamisviranomaisen on toimitettava kunnan kiinteistörekisterin
pitäjälle tieto määräalaan myönnetystä lainhuudosta, jos määräala
sijaitsee kunnan pitämän kiinteistörekisterin piiriin kuuluvalla
alueella.

13 luku

Lainhuudon oikeusvaikutukset

[<u>1
§</u>](https://www.finlex.fi/fi/laki/ajantasa/1995/19950540#a540-1995)

Muotovirheeseen vetoaminen

Saantokirjan muotovirheeseen ei saa vedota sen jälkeen, kun saantokirjan
perusteella on myönnetty lainhuuto tai lainhuutohakemus on jätetty
lepäämään.

[<u>2
§</u>](https://www.finlex.fi/fi/laki/ajantasa/1995/19950540#a540-1995)

Omistusriita

Lainhuudatusasian ratkaisun estämättä saadaan kysymys omistusoikeudesta
kiinteistöön sekä saannon pätevyydestä tutkia oikeudenkäynnissä taikka
kiinteistötoimituksessa sen mukaan kuin siitä erikseen säädetään.

[<u>3
§</u>](https://www.finlex.fi/fi/laki/ajantasa/1995/19950540#a540-1995)

Suoja kaksoisluovutuksessa

Jos kiinteistö on luovutettu kahdelle, myöhempi saanto saa etusijan, jos
sille haetaan lainhuutoa ensiksi eikä luovutuksensaaja saannon
tapahtuessa tiennyt eikä hänen pitänyt tietää aikaisemmasta
luovutuksesta. Jos usealle saannolle haetaan lainhuutoa samana päivänä,
etusijan saa aikaisin luovutus.

Jollei lainhuutoa hakemuksen perusteella myönnetä tai jos huudatettu
saanto julistetaan pätemättömäksi taikka jos luovutuksensaaja muutoin
menettää saantoon perustuvan oikeutensa, etusija menetetään.

Mitä 1 ja 2 momentissa säädetään, koskee soveltuvin osin kirjaamisen
vaikutusta kiinteistön luovutuksen ja siihen kohdistuvan erityisen
oikeuden keskinäiseen etusijaan. Luovutus tai erityinen oikeus saa
edellä mainituilla edellytyksillä etusijan myös ennen aikaisempaa
kiinteistön saantoa, joka ei perustu luovutukseen.

[<u>4
§</u>](https://www.finlex.fi/fi/laki/ajantasa/1995/19950540#a540-1995)

Suoja oikeaa omistajaa vastaan

Luovutukseen perustuva kiinteistön saanto on pysyvä, vaikkei luovuttaja
ollut kiinteistön oikea omistaja hänen tai hänen edeltäjänsä saannon
virheellisyyden vuoksi, jos luovuttajalla saannon tapahtuessa oli
lainhuuto kiinteistöön eikä luovutuksensaaja tällöin tiennyt eikä hänen
pitänyt tietää, ettei luovuttaja ollut oikea omistaja.

Kiinteistöön perustettu erityinen oikeus tai panttioikeus on sitova,
vaikkei oikeuden perustaja ollut kiinteistön oikea omistaja, jos hänellä
oikeutta perustettaessa oli lainhuuto kiinteistöön eikä oikeudenhaltija
tällöin tiennyt eikä hänen pitänyt tietää, ettei oikeuden perustaja
ollut kiinteistön oikea omistaja.

Mitä 1 ja 2 momentissa säädetään, on soveltuvin osin voimassa, jos
luovuttajan tai oikeuden perustajan saanto on tehoton muuhun kuin
oikeaan omistajaan nähden. Mitä tässä pykälässä säädetään lainhuudosta,
koskee myös vireillä olevaa lainhuutohakemusta, jonka perusteella
lainhuuto myönnetään.

[<u>5
§</u>](https://www.finlex.fi/fi/laki/ajantasa/1995/19950540#a540-1995)

Poikkeukset luovutuksensaajan suojasta

Luovutuksensaaja tai oikeudenhaltija ei saa 4 §:ssä tarkoitettua suojaa,
jos:

1\) oikean omistajan luovutuskirja tai muu saantokirja taikka tämän
puolesta toimineen edustajan valtakirja tai muu kelpoisuuden osoittava
asiakirja on väärennetty;

2\) oikean omistajan luovutus on pätemätön sen vuoksi, että hänet on
siihen pakotettu varallisuusoikeudellisista oikeustoimista annetun lain
28 §:ssä tarkoitetulla tavalla; tai

3\) kiinteistön luovuttaja tai oikeuden perustaja taikka tämän edeltäjä
on erehdyksessä merkitty lainhuudon saajaksi tai jos merkintä
lainhuudosta ei perustu kirjaamisviranomaisen ratkaisuun.

[<u>6
§</u>](https://www.finlex.fi/fi/laki/ajantasa/1995/19950540#a540-1995)

Valtion vahingonkorvausvastuu

Sillä, johon nähden kiinteistön saanto taikka erityinen oikeus tai
panttioikeus jää 4 §:n perusteella pysyväksi, on oikeus saada tämän
vuoksi aiheutuneesta vahingosta korvaus valtion varoista.

Luovutuksensaajalla tai oikeudenhaltijalla, joka menettää 5 §:n
perusteella oikeutensa kiinteistöön, on oikeus saada tämän vuoksi
aiheutuneesta vahingosta korvaus valtion varoista.

Jos vahingon kärsinyt on pätevättä syyttä jättänyt hakematta oman
oikeutensa kirjaamista taikka vetoamatta vilpittömän mielen suojaansa
tai johonkin muuhun oikeutensa pysyvyyteen vaikuttavaan seikkaan taikka
on muulla tavalla myötävaikuttanut vahinkoon, vahingonkorvausta voidaan
kohtuuden mukaan sovitella.

[<u>7
§</u>](https://www.finlex.fi/fi/laki/ajantasa/1995/19950540#a540-1995)

Valtion takautumisoikeus

Edellä 6 §:ssä tarkoitetun korvauksensaajan oikeus saada sopimuksen tai
muun perusteen nojalla vahingonkorvausta siirtyy valtiolle siltä osin
kuin se maksaa korvausta.

Oikeus 1 momentissa tarkoitettuun korvaukseen siirtyy sinä päivänä, jona
valtio on päättänyt maksaa korvausta tai jona tuomioistuimen päätös
tulee lainvoimaiseksi. Valtio voi nostaa takautumisvaatimusta koskevan
kanteen käsiteltäväksi samassa oikeudenkäynnissä, jossa siltä vaaditaan
korvausta.

[<u>8
§</u>](https://www.finlex.fi/fi/laki/ajantasa/1995/19950540#a540-1995)

Menettelyä koskevat säännökset

Maanmittauslaitoksen keskushallinto myöntää ja suorittaa korvauksen sekä
edustaa valtiota vahingonkorvausta tai takautumisoikeutta koskevassa
asiassa. [<u>(24.7.2009/572)</u>](https://www.finlex.fi/fi/laki/ajantasa/1995/19950540#a24.7.2009-572)

Tuomioistuimen on viran puolesta ilmoitettava valtiolle, kun vireille on
tullut sellainen kiinteistön omistusoikeutta koskeva riita, jonka
seurauksena valtio voi 6 §:n nojalla joutua vahingonkorvausvastuuseen.

Korvauskanne valtiota vastaan on nostettava kahden vuoden kuluessa
siitä, kun tuomioistuimen päätös omistusoikeudesta kiinteistöön on
saanut lainvoiman. Kanne käsitellään kiinteistön sijaintipaikan
tuomioistuimessa.

[<u>9
§</u>](https://www.finlex.fi/fi/laki/ajantasa/1995/19950540#a540-1995)

Suoja muissa kuin luovutussaannoissa

Se, joka on saanut kiinteistön perintönä, testamentilla tai osituksessa
taikka muutoin muulla saannolla kuin luovutuksella, ei saa 3 ja 4 §:ssä
tarkoitettua vilpittömän mielen suojaa kiinteistön aikaisempaa
luovutuksensaajaa tai oikeudenhaltijaa taikka kiinteistön oikeaa
omistajaa vastaan.

Pakkohuutokauppaan perustuvan saannon pysyvyydestä
säädetään [<u>ulosottolain 5 luvun 50
§:ssä</u>](https://www.finlex.fi/fi/laki/ajantasa/1895/18950037001#L5P50).

*UlosottoL [<u>37/1895</u>](https://www.finlex.fi/fi/laki/ajantasa/1895/18950037001) on
kumottu
L:lla [<u>705/2007</u>](https://www.finlex.fi/fi/laki/ajantasa/2007/20070705),
ks. Ulosottokaari [<u>705/2007 5 luku 8
§</u>](https://www.finlex.fi/fi/laki/ajantasa/2007/20070705#L5P8).*

[<u>10
§</u>](https://www.finlex.fi/fi/laki/ajantasa/1995/19950540#a540-1995)

Nautintasuoja

Se, joka on saanut lainhuudon kiinteistöön ja sen jälkeen on kymmenen
vuoden ajan omistajana hallinnut kiinteistöä, saa pitää kiinteistön, jos
hän saantonsa tapahtuessa ei tiennyt eikä hänen pitänyt tietää
kiinteistön joutuneen pois oikealta omistajalta. Jollei kannetta
paremmasta oikeudesta kiinteistöön panna tänä aikana vireille, oikea
omistaja menettää oikeutensa vaatia kiinteistö palautetuksi.

Jos kiinteistö on 1 momentissa tarkoitettuna aikana siirtynyt jollekin
toiselle, tämä voi vedota myös edeltäjiensä lainhuutoon ja
omistajanhallintaan sekä siihen, että hän itse tai joku hänen
edeltäjistään on ollut saantonsa tapahtuessa vilpittömässä mielessä.

[<u>11
§</u>](https://www.finlex.fi/fi/laki/ajantasa/1995/19950540#a540-1995)

Vastaajakelpoisuus

Kanne paremmasta oikeudesta kiinteistöön voidaan panna vireille sitä
vastaan, jolla on lainhuuto kiinteistöön. Jos hän on luovuttanut
kiinteistön ennen kanteen vireilletuloa, myös luovutuksensaaja on
haastettava vastaajaksi oikeudenkäyntiin.

Mitä 1 momentissa säädetään, on noudatettava soveltuvin osin silloin,
kun kiinteistöstä vaaditaan maksua panttioikeuden nojalla tai suoraan
lain säännöksen perusteella.

14 luku

Erityisen oikeuden kirjaaminen

[<u>1
§</u>](https://www.finlex.fi/fi/laki/ajantasa/1995/19950540#a540-1995)

Kirjattavat erityiset oikeudet

Kirjata saadaan sopimukseen tai muuhun oikeustoimeen perustuva toisen
omistamaa kiinteistöä koskeva:

1\) vuokraoikeus tai muu käyttöoikeus;

2\) eläkeoikeus;

3\) metsänhakkuuoikeus; sekä

4\) oikeus ottaa maa-aineksia tai kaivoskivennäisiä taikka muu näihin
verrattava irrottamisoikeus.

Erityistä oikeutta ei saa kirjata, jos se on pysyvä taikka voimassa
jonkin kiinteistön tai alueen hyväksi taikka jos se on perustettu
kiinteistötoimituksessa tai muutoin viranomaisen päätöksellä.
Metsänhakkuuoikeus kirjataan olemaan voimassa enintään viisi vuotta ja
irrottamisoikeus enintään 50 vuotta oikeuden perustamisesta sekä
käyttöoikeus enintään laissa säädetyn enimmäisajan.

[<u>2
§</u>](https://www.finlex.fi/fi/laki/ajantasa/1995/19950540#a540-1995)

Kirjaamisvelvollisuus

Maanvuokraoikeuden ja muun toisen maahan kohdistuvan määräaikaisen
käyttöoikeuden haltija on velvollinen hakemaan oikeutensa kirjaamista,
jos oikeus saadaan siirtää kolmannelle kiinteistön omistajaa kuulematta
ja jos alueella on tai sille saadaan sopimuksen mukaan rakentaa
oikeudenhaltijalle kuuluvia rakennuksia tai laitteita. Kirjaamista on
haettava, kun käyttöoikeus on perustettu tai kun oikeudenhaltija on
saanut käyttöoikeuden luovutuksen tai muun saannon perusteella.

Määräajasta, jonka kuluessa kirjaamista on haettava, sekä uhkasakosta on
soveltuvin osin voimassa, mitä 11 luvun 1–6 §:ssä säädetään.

[<u>3
§</u>](https://www.finlex.fi/fi/laki/ajantasa/1995/19950540#a540-1995)

Sopimus kiinteistön hallinnan jakamisesta

Kirjata saadaan kiinteistön yhteisomistajien keskinäinen sopimus
kiinteistön hallinnasta.

[<u>4
§</u>](https://www.finlex.fi/fi/laki/ajantasa/1995/19950540#a540-1995)

Rakennusta tai laitetta koskevan oikeuden kirjaus

Elinkeinotoiminnassa käytettävää, kiinteistön käyttötarkoitusta
palvelevaa rakennusta, rakennelmaa, konetta tai laitetta koskeva muulle
kuin kiinteistön omistajalle kuuluva oikeus saadaan kirjata, jos:

1\) esine on rakennettu tai tuotu kiinteistölle omistuksenpidätys- tai
takaisinottoehdoin taikka vuokraussopimuksen tai muun siihen verrattavan
sopimuksen perusteella; tai

2\) esine on luovutettu kiinteistöön kohdistuvan käyttöoikeuden
haltijalle käyttöoikeuteen kuuluvaksi.

Omistuksenpidätys- tai takaisinottoehtoon perustuva oikeus kirjataan
olemaan voimassa enintään viisi vuotta sopimuksen tekemisestä.

[<u>5
§</u>](https://www.finlex.fi/fi/laki/ajantasa/1995/19950540#a540-1995)

Ainesosien ja tarpeiston määritys

Kiinteistön ainesosien ja tarpeiston määrittämiseksi saadaan kirjata
kiinteistön omistajan ilmoitus siitä, että hänen omistamansa tai
myöhemmin saamansa elinkeinotoiminnassa käytettävä, kiinteistöllä
pysyvästi sijaitseva kone tai laite, joka on ilmoituksessa yksilöity
taikka lajiltaan tai muutoin ominaisuuksiltaan määritelty:

1\) ei kuulu kiinteistöön, vaikka se muutoin olisi katsottava
kiinteistön ainesosaksi tai tarpeistoksi; tai

2\) kuuluu kiinteistöön, vaikka sitä muutoin ei olisi katsottava
kiinteistön ainesosaksi tai tarpeistoksi.

[<u>6
§</u>](https://www.finlex.fi/fi/laki/ajantasa/1995/19950540#a540-1995)

Kirjauksen kohde

Kirjaus voi kohdistua:

1\) kiinteistöön tai kiinteistöjen yhteiseen alueeseen, joka on merkitty
kiinteistörekisteriin;

2\) määräalaan, joka on lainhuudatettu; tai

3\) edellä 2 §:ssä tarkoitettuun käyttöoikeuteen, joka on kirjattu.

Mitä tässä luvussa säädetään kiinteistöstä sekä sen omistajasta ja
hänelle myönnetystä lainhuudosta, koskee soveltuvin osin muuta
kirjauksen kohdetta sekä oikeuden perustajaa ja hänelle myönnettyä
kirjausta. Jos erityinen oikeus kohdistuu lainhuudatuksen ulkopuolelle
jäävään kiinteistöön, perustajan omistusoikeudesta on lainhuudon sijasta
esitettävä muu selvitys.

[<u>7
§</u>](https://www.finlex.fi/fi/laki/ajantasa/1995/19950540#a540-1995)

Erityisen oikeuden kirjaamisen oikeusvaikutukset

Erityisen oikeuden kirjaamisella on 13 luvun 1–3 §:ssä lainhuudolle
säädetyt oikeusvaikutukset.

Jos kiinteistöön on perustettu useita kirjattavia erityisiä oikeuksia
eikä niitä voida toteuttaa samanaikaisesti, ensin perustettu oikeus jää
pysyväksi, jollei 13 luvun 3 §:stä muuta johdu.

Mitä 13 luvun 4–9 ja 11 §:ssä säädetään lainhuudon oikeusvaikutuksista,
koskee myös 2 §:ssä tarkoitetun käyttöoikeuden kirjauksen
oikeusvaikutuksia.

[<u>8
§</u>](https://www.finlex.fi/fi/laki/ajantasa/1995/19950540#a540-1995)

Etusija

Erityisen oikeuden kirjauksen oikeusvaikutukset alkavat siitä päivästä,
jona kirjaamishakemus on tullut vireille. Aikaisemmin haetulla
kirjauksella on etusija ennen myöhemmin haettua kirjausta tai
kiinnitystä. Erityisellä oikeudella on parempi etusija kuin samana
päivänä haettuun kiinnitykseen perustuvalla panttioikeudella.

Edellä 3 §:ssä, 4 §:n 1 momentin 2 kohdassa ja 5 §:ssä tarkoitettu
kirjaus saadaan tehdä vain parhaalle etusijalle eikä sen etusijaa saada
myöhemmin muuttaa niin, että sen edelle tehdään jokin muu kuin tässä
momentissa tarkoitettu kirjaus.

Etusijajärjestyksen muuttamisesta on voimassa, mitä 18 luvun 1 §:ssä
säädetään.

[<u>9
§</u>](https://www.finlex.fi/fi/laki/ajantasa/1995/19950540#a540-1995)

Kirjaamismenettely

Kirjaamista saa hakea kirjattavan oikeuden haltija ja kiinteistön
omistaja.

Hakijan on esitettävä kirjattavan oikeuden perustamista tai siirtämistä
koskeva sopimus tai muu asiakirja alkuperäisenä.

[<u>10
§</u>](https://www.finlex.fi/fi/laki/ajantasa/1995/19950540#a540-1995)

Suostumus

Edellytyksenä 4 §:ssä tarkoitetulle kirjaukselle on, että kiinteistön
omistaja antaa siihen suostumuksensa.

Edellytyksenä 3 §:ssä, 4 §:n 1 momentin 2 kohdassa ja 5 §:n 1 kohdassa
tarkoitetulle kirjaukselle on, että kaikki kiinteistöön kohdistuvan
panttioikeuden haltijat antavat suostumuksensa kirjauksen tekemiseen ja
etusijajärjestyksen muuttamiseen. Suostumusta 3 §:ssä tarkoitettuun
kirjaukseen ei kuitenkaan tarvita, jos muutoksen vaikutus on vähäinen.

Jos kiinteistön omistajan omaisuuteen kohdistuu yrityskiinnitys, saadaan
5 §:n 2 kohdassa tarkoitettu kirjaus tehdä vain, jos kaikki
yrityskiinnityksen haltijat antavat siihen suostumuksensa.

[<u>11
§</u>](https://www.finlex.fi/fi/laki/ajantasa/1995/19950540#a540-1995)

Kirjaamishakemuksen jättäminen lepäämään

Hakemus on jätettävä lepäämään, jos oikeus voitaisiin muutoin kirjata,
mutta:

1\) oikeuden perustajalla ei ole lainhuutoa kiinteistöön;

2\) oikeuden perustaminen on sopimuksen tai muun oikeustoimen mukaan
ehdollinen taikka se ei ole tullut lainvoimaiseksi;

3\) oikeuden perustamiseen tarvitaan muun henkilön, yhteisön
toimivaltaisen elimen taikka tuomioistuimen tai muun viranomaisen
suostumus tai päätös;

4\) kiinteistön ulosmittauksesta tai siihen kohdistuvasta
turvaamistoimesta on tehty merkintä lainhuuto- ja kiinnitysrekisteriin
ennen oikeuden perustamista; tai

5\) kirjaamisviranomainen on osoittanut erityistä oikeutta koskevan
riidan käsiteltäväksi oikeudenkäynnissä taikka vireillä on riita
erityisen oikeuden pätevyydestä taikka kiinteistön omistusoikeudesta.

[<u>12
§</u>](https://www.finlex.fi/fi/laki/ajantasa/1995/19950540#a540-1995)

Kirjaamishakemuksen hylkääminen

Hakemus on hylättävä, jos:

1\) oikeus ei ole kirjaamiskelpoinen;

2\) asiakirjaa, jolla oikeus on perustettu tai siirretty, ei ole
esitetty tai sitä ei ole tehty noudattaen laissa säädettyä
muotovaatimusta;

3\) oikeuden perustajan omistusoikeutta kiinteistöön ei ole selvitetty;

4\) oikeuden perustamiseen ei ole annettu tarvittavaa muun henkilön,
yhteisön toimivaltaisen elimen taikka tuomioistuimen tai muun
viranomaisen suostumusta tai päätöstä;

5\) kiinteistö kuuluu konkurssipesään ja siitä on ennen erityisen
oikeuden perustamista tehty merkintä lainhuuto- ja kiinnitysrekisteriin;

6\) ulosmittauksesta, turvaamistoimesta tai konkurssista on tehty
merkintä lainhuuto- ja kiinnitysrekisteriin ennen kuin 4 tai 5 §:ssä
tarkoitettu hakemus on tullut vireille;

7\) joku muu kuin oikeuden perustaja on luovutuksen nojalla hakenut
lainhuutoa kiinteistöön ennen kuin erityisen oikeuden kirjaamista on
haettu eikä hän anna suostumusta kirjaamiseen; tai

8\) kirjattavaa oikeutta ei ole muutoin pätevästi perustettu tai oikeus
ei ilmeisesti jää pysyväksi.

[<u>13
§</u>](https://www.finlex.fi/fi/laki/ajantasa/1995/19950540#a540-1995)

Oikeuden muuttamisen, siirron ja lakkaamisen kirjaaminen

Jos erityinen oikeus on kirjattu, saadaan sen muuttaminen, siirto tai
lakkaaminen kirjata noudattaen soveltuvin osin, mitä erityisen oikeuden
kirjaamisesta säädetään.

Kirjauksen oikeusvaikutukset koskevat sopimukseen tai oikeustoimeen
perustuvaa erityisen oikeuden muutosta vain, jos muutos on kirjattu.

[<u>14
§</u>](https://www.finlex.fi/fi/laki/ajantasa/1995/19950540#a540-1995)

Edellytykset kirjauksen muuttamiseen

Jos kirjattua erityistä oikeutta on sovittu muutettavaksi ja jos
kiinteistöön on kirjaamisen jälkeen haettu kiinnitystä tai toisen
erityisen oikeuden kirjaamista, muutos saadaan kirjata, jos ne
oikeudenhaltijat, joiden asema muutoksen vuoksi heikkenee, antavat
siihen suostumuksensa. Suostumusta ei kuitenkaan tarvita, jos muutoksen
vaikutus on vähäinen.

Mitä 1 momentissa säädetään, koskee myös sellaisen kirjatun oikeuden
muuttamista, johon kohdistuu kiinnitys tai toinen erityinen oikeus.

[<u>15
§</u>](https://www.finlex.fi/fi/laki/ajantasa/1995/19950540#a540-1995)

Erityisen oikeuden kirjauksen poistaminen

Erityisen oikeuden kirjaus saadaan poistaa oikeudenhaltijan hakemuksesta
tai, jos kirjatun oikeuden sopimuksen mukainen voimassaoloaika on
päättynyt, kirjaamisviranomaisen aloitteesta. Kirjausta ei kuitenkaan
saa poistaa, jos oikeuden voimassaoloaikaa on pidennetty tai oikeus on
annettu entiselle oikeudenhaltijalle välittömästi uudelleen ja tästä
esitetään selvitys oikeuden voimassaoloaikana.

Eläkeoikeuden kirjaus saadaan poistaa kirjaamisviranomaisen aloitteesta,
kun oikeudenhaltijan kuolemasta on kulunut kuusi kuukautta, jolleivät
hänen oikeudenomistajansa tänä aikana ole ilmoittaneet haluavansa
pysyttää kirjauksen.

Edellä 5 §:ssä tarkoitettu kirjaus saadaan poistaa kiinteistön omistajan
ilmoituksesta, jos ne kiinteistökiinnitykseen tai yrityskiinnitykseen
perustuvan panttioikeuden haltijat, joiden asema heikkenee, antavat
siihen suostumuksensa.

[<u>16
§</u>](https://www.finlex.fi/fi/laki/ajantasa/1995/19950540#a540-1995)

Panttioikeuden vaikutus kirjauksen poistamiseen

Erityisen oikeuden kirjausta ei saa poistaa, vaikka oikeus on lakannut
irtisanomisen, sopimuksen tai muun syyn takia sovittua aikaisemmin,
ennen kuin siihen kohdistuvat kiinnitykset ja erityisen oikeuden
kirjaukset on kuoletettu.

Jos erityiseen oikeuteen on vahvistettu kiinnityksiä, hakemus kirjauksen
poistamisesta on jätettävä lepäämään ja kirjaamisviranomaisen on
annettava lepäämään jättämistä koskeva päätös tiedoksi panttioikeuden
haltijalle. Päätöksessä panttioikeuden haltija osoitetaan nostamaan
kanne maksun saamiseksi kolmen kuukauden kuluessa siitä, kun päätös on
annettu tiedoksi. Jollei velkoja hae määräajassa saamistaan
maksettavaksi kiinteistöstä ja ilmoita siitä kirjaamisviranomaiselle,
kiinnitys kuoletetaan ja erityisen oikeuden kirjaus voidaan poistaa.

Panttioikeuden haltija, joka on hakenut maksua saamiselleen, vastaa
vuokranantajalle 2 momentissa tarkoitetun päätöksen tiedoksiannon
jälkeen erääntyvistä vuokramaksuista vuokraoikeuden siirtymiseen asti.

IV OSA

KIINTEISTÖPANTTIOIKEUS

15 luku

Kiinteistöpanttioikeutta koskevat yleiset säännökset

[<u>1
§</u>](https://www.finlex.fi/fi/laki/ajantasa/1995/19950540#a540-1995)

Kiinteistöpanttioikeuden soveltamisala

Kiinteistöpanttioikeus voidaan perustaa kiinteistöön, sen määräosaan ja
määräalaan sekä maanvuokraoikeuteen ja muuhun toisen maahan kohdistuvaan
käyttöoikeuteen niin kuin tässä laissa säädetään.

Kiinteistön kiinnittämistä ja panttausta koskevia säännöksiä sovelletaan
myös kiinteistön määräosan ja määräalan kiinnittämiseen ja
panttaamiseen.

[<u>2
§</u>](https://www.finlex.fi/fi/laki/ajantasa/1995/19950540#a540-1995)

Panttioikeuden perustaminen

Kiinteistöpanttioikeus perustetaan vahvistamalla kiinteistöön tai muuhun
kiinnityksen kohteeseen kiinnitys ja luovuttamalla kiinnitystä koskeva
sähköinen panttikirja velkojalle saamisen
vakuudeksi. [<u>(3.6.2016/418)</u>](https://www.finlex.fi/fi/laki/ajantasa/1995/19950540#a3.6.2016-418)

Kiinteistöpanttioikeus julkisoikeudellisen tai julkisoikeudellisessa
järjestyksessä maksettavaksi pannun saamisen vakuudeksi perustetaan
kirjaamalla se lainhuuto- ja kiinnitysrekisteriin.

16 luku

Kiinteistökiinnitys

[<u>1
§</u>](https://www.finlex.fi/fi/laki/ajantasa/1995/19950540#a540-1995)

Kiinnityksen kohde

Kiinnitys saadaan vahvistaa kiinteistöön, määräosin omistetun
kiinteistön määräosaan ja muulle kuin kiinteistön omistajalle kuuluvaan
määräalaan. Kiinnityksen edellytyksenä on, että sen kohteeseen voidaan
myöntää lainhuuto.

Tonttiin, johon kohdistuu rekisteröity tontinvuokraoikeus, ei saa
vahvistaa kiinnitystä.

2
§ [<u>(13.12.2013/922)</u>](https://www.finlex.fi/fi/laki/ajantasa/1995/19950540#a13.12.2013-922)

Yhteiskiinnitys

Kahteen tai useampaan kiinteistöön saadaan vahvistaa yhteiskiinnitys
vain, jos ne kuuluvat samalle omistajalle tai samoille omistajille yhtä
suurin osuuksin eikä niihin kohdistu kiinnityksiä tai niihin kohdistuu
vain määrältään ja etusijaltaan samat kiinnitykset.

Yhteiskiinnitettyihin kiinteistöihin ei saa vahvistaa
erilliskiinnityksiä niin kauan kun ne kuuluvat samalle omistajalle.

Kiinnitys saadaan vahvistaa koko kiinteistöön, vaikka se omistetaan
määräosin, jollei sopimusta kiinteistön hallinnasta ole kirjattu ja
jollei johonkin määräosaan ole aikaisemmin vahvistettu erillistä
kiinnitystä.

[<u>3
§</u>](https://www.finlex.fi/fi/laki/ajantasa/1995/19950540#a540-1995)

Kiinnityksen hakija

Kiinnitystä saa hakea kiinteistön omistaja, joka on viimeksi hakenut
lainhuutoa.

Jollei hakijalle ole myönnetty lainhuutoa, kiinnitys vahvistetaan vain,
jos hänen lainhuutohakemuksensa on jätetty lepäämään purkavan tai
lykkäävän ehdon vuoksi taikka sen vuoksi, että kiinteistö on hankittu
perustettavan yhtiön lukuun, ja kiinteistön luovuttaja antaa
suostumuksensa kiinnittämiseen.

4
§ [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Kiinnityksen hakeminen

Kiinnityshakemus on tehtävä kirjallisesti, ja hakijan on se
allekirjoitettava. Jos kiinnityshakemus tehdään 5 luvun 3 §:ssä
tarkoitetussa kiinnitysjärjestelmässä, sen tekemiseen sovelletaan, mitä
9 a luvussa säädetään.

Hakemuksesta on käytävä ilmi kiinnityksen kohde sekä haetun kiinnityksen
suuruus ilmoitettuna Suomen rahassa. Jos hakemus koskee usean
kiinnityksen vahvistamista samaan kiinteistöön, hakemuksessa voidaan
määrätä niiden keskinäinen etusijajärjestys.

Hakemuksessa voidaan määrätä, kenet on kirjattava sähköisen panttikirjan
saajaksi. Jos saaja on ilmoitettu hakemuksessa, hakemusta ei saa muuttaa
tai peruuttaa ilman hänen
suostumustaan. [<u>(3.6.2016/418)</u>](https://www.finlex.fi/fi/laki/ajantasa/1995/19950540#a3.6.2016-418)

4 a
§ [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Valtuutus kiinnityksen hakemiseen

Kiinteistön omistaja voi valtuuttaa asiamiehen hakemaan kiinnityksen.
Kiinteistön omistajan on allekirjoitettava valtakirja, ja siitä on
käytävä ilmi asiamies, kiinnityksen kohde ja kiinnityksen suuruus.

Kiinnitysjärjestelmässä asiamies voi toimia kiinteistön omistajan
puolesta 9 a luvussa säädetyllä tavalla annetun sähköisen valtakirjan
nojalla, josta käyvät ilmi 1 momentissa mainitut seikat. Asiamies voi
toimia kiinnitysjärjestelmässä myös sellaisen valtuutuksen nojalla,
josta säädetään 9 a luvun 1 §:n 3 momentissa.

5
§ [<u>(3.6.2016/418)</u>](https://www.finlex.fi/fi/laki/ajantasa/1995/19950540#a3.6.2016-418)

Sähköinen panttikirja

Vahvistetusta kiinnityksestä annetaan sähköinen panttikirja.

Sähköinen panttikirja annetaan tekemällä lainhuuto- ja
kiinnitysrekisteriin panttikirjan sähköistä muotoa osoittava merkintä ja
kirjaamalla tiedot sähköisen panttikirjan saajasta.

[<u>6
§</u>](https://www.finlex.fi/fi/laki/ajantasa/1995/19950540#a540-1995)

Kiinnityshakemuksen jättäminen lepäämään

Hakemus on jätettävä lepäämään, jos kiinnitys voitaisiin muutoin
myöntää, mutta:

1\) hakijan lainhuutohakemuksen käsittely on kesken eikä kiinteistön
luovuttaja ole 3 §:n 2 momentissa tarkoitetussa tapauksessa antanut
suostumustaan kiinnittämiseen;

2\) kiinteistön omistusoikeudesta on vireillä riita; tai

3\) kiinteistön ulosmittauksesta tai siihen kohdistuvasta
turvaamistoimesta on tehty merkintä lainhuuto- ja kiinnitysrekisteriin
ennen kiinnityshakemuksen vireilletuloa.

[<u>7
§</u>](https://www.finlex.fi/fi/laki/ajantasa/1995/19950540#a540-1995)

Kiinnityshakemuksen hylkääminen

Hakemus on hylättävä, jos:

1\) hakija ei ole kiinteistön omistaja taikka hänellä ei ole lainhuutoa
kiinteistöön eikä hän ole pannut vireille lainhuutohakemusta;

2\) hakemusta ei ole tehty säädetyllä tavalla;

3\) kiinnitystä ei voida vahvistaa haettuun kohteeseen;

4\) hakija on asetettu konkurssiin ja lainhuuto- ja kiinnitysrekisteriin
on ennen kiinnityksen hakemista tehty merkintä kiinteistön kuulumisesta
konkurssipesään;

5\) kiinteistöön ei saa lainhuuto- ja kiinnitysrekisteriin merkityn
vallintarajoituksen mukaan vahvistaa kiinnitystä; tai

6\) hakemuksen tarkoittamaa kiinnitystä ei muusta syystä voida
vahvistaa.

[<u>8
§</u>](https://www.finlex.fi/fi/laki/ajantasa/1995/19950540#a540-1995)

Kiinnityksen etusija ja voimassaolo

Vahvistetun kiinnityksen oikeusvaikutukset alkavat siitä päivästä, jona
kiinnityshakemus on tullut vireille.

Aikaisemmin haetulla kiinnityksellä on etusija ennen myöhemmin haettua
kiinnitystä. Samana päivänä haetuilla kiinnityksillä on sama etusija,
jollei kiinnitystä vahvistettaessa ole hakemuksen perusteella toisin
määrätty.

Kiinnitys on voimassa, kunnes se kuoletetaan. Kiinnityspäätös voidaan
purkaa tai kiinnitys julistaa mitättömäksi vain, jos kiinnityksen
hakijan saanto kiinteistöön ei 13 luvun 5 §:n mukaan voi jäädä pysyväksi
taikka jos kiinnitys perustuu väärennettyyn asiakirjaan tai se on
muutoin saatu aikaan mainitussa pykälässä tarkoitetuissa olosuhteissa.

8 a
§ [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Sähköisen panttikirjan saajaa koskeva kirjaus

Sähköisen panttikirjan saaja kirjataan lainhuuto- ja
kiinnitysrekisteriin kiinnityshakemuksen perusteella. Jollei
panttikirjan saajaa ole mainittu hakemuksessa, sähköinen panttikirja
kirjataan hakijan nimiin.

Uusi sähköisen panttikirjan saaja kirjataan tai saajaa koskevia tietoja
muutetaan panttikirjan saajaksi kirjatun hakemuksesta. Hakemuksessa sekä
valtuutuksessa hakemuksen tekemiseen on yksilöitävä sähköinen
panttikirja ja niistä on muuten soveltuvin osin voimassa, mitä 4 ja 4 a
§:ssä säädetään.

Kirjaamisviranomainen merkitsee tuomioistuimen ilmoituksesta sähköisen
panttikirjan saajaksi kiinteistön omistajan tai muun, joka lainvoimaisen
tuomion mukaan on oikeutettu panttikirjaan sen saajaksi merkityn
asemesta. [<u>(3.6.2016/418)</u>](https://www.finlex.fi/fi/laki/ajantasa/1995/19950540#a3.6.2016-418)

9
§ [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Merkintä kirjallisen panttikirjan haltijasta

Lainhuuto- ja kiinnitysrekisteriin merkitään ilmoituksesta myös tieto
siitä, kenen hallinnassa kirjallinen panttikirja on.
Kirjaamisviranomainen voi tarvittaessa vaatia ilmoittajaa esittämään
panttikirjan.

Kirjaamisviranomaisen on toimitettava kirjallisen panttikirjan
haltijaksi aikaisemmin merkitylle tieto uudesta haltijaa koskevasta
merkinnästä, jollei ilmoituksen tekijä ole esittänyt panttikirjaa.

Kirjaamisviranomaisen on poistettava kirjallisen panttikirjan hallintaa
koskeva tieto sen haltijaksi merkityn ilmoituksesta.

[<u>10
§</u>](https://www.finlex.fi/fi/laki/ajantasa/1995/19950540#a540-1995)

Kiinteistönmuodostuksen vaikutus kiinnitykseen

Kiinteistön määräosaan tai määräalaan vahvistettu kiinnitys kohdistuu
kiinteistötoimituksen jälkeen siihen kiinteistöön, joka määräosasta tai
määräalasta on muodostettu. Jos kiinnitetty määräosa sisältyy johonkin
muodostettuun kiinteistöön, kiinnitys kohdistuu määräosan omistajan
osuuteen tästä kiinteistöstä.

Kiinteistöön vahvistettu kiinnitys kohdistuu täysimääräisesti
kiinteistöstä halkomalla, lohkomalla tai tontinmittauksella
muodostettuihin kiinteistöihin. Kiinnitys ei kuitenkaan kohdistu
sellaiseen määräalaan tai siitä muodostettuun kiinteistöön, jonka
lainhuudatusta on haettu ennen kiinnityksen hakemista.

Sellaisen lohkomisen, jossa kiinteistö muodostetaan kahden tai useamman
kiinteistön alueista taikka jossa määräala siirretään kiinteistöstä
toiseen, sekä pakkolunastuksen ja muiden kiinteistötoimitusten
vaikutuksista kiinnitykseen säädetään erikseen.

17 luku

Panttioikeus kiinteistöön

[<u>1
§</u>](https://www.finlex.fi/fi/laki/ajantasa/1995/19950540#a540-1995)

Oikeus perustaa panttioikeus

Kiinteistön omistajalla on oikeus perustaa panttioikeus kiinteistöön.

Kiinteistön omistaja voi valtuuttaa asiamiehen perustamaan
panttioikeuden. Kiinteistön omistajan on allekirjoitettava valtakirja ja
siitä on käytävä ilmi valtuutetun nimi ja panttikirja.

[<u>2
§</u>](https://www.finlex.fi/fi/laki/ajantasa/1995/19950540#a540-1995)

Panttioikeuden syntyminen

Panttioikeus kiinteistöön saadaan, kun sähköinen panttikirja luovutetaan
velkojalle saamisen
vakuudeksi. [<u>(3.6.2016/418)</u>](https://www.finlex.fi/fi/laki/ajantasa/1995/19950540#a3.6.2016-418)

Sähköinen panttikirja katsotaan luovutetuksi sille, joka on kirjattu
lainhuuto- ja kiinnitysrekisteriin sähköisen panttikirjan saajaksi.
Luovutuksen katsotaan tapahtuneen sillä hetkellä, jona sähköisen
panttikirjan saajan kirjaamista koskeva hakemus on tullut vireille. Mitä
kirjallisen panttikirjan luovuttamisesta säädetään, koskee sähköisen
panttikirjan saajan kirjaamista ja mitä panttikirjan haltijasta
säädetään, koskee sitä, joka on viimeksi kirjattu sähköisen panttikirjan
saajaksi. [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Jos panttikirja on kolmannella henkilöllä, panttioikeus tai
jälkipanttioikeus kiinteistöön saadaan, kun tämä on saanut panttauksesta
tiedon kiinteistön omistajalta taikka kun pantinsaaja on esittänyt
hänelle omistajan kirjallisen todistuksen panttauksesta. Jos
kiinnityshakemuksessa on määrätty panttikirja annettavaksi nimetylle
velkojalle saamisen vakuudeksi, velkoja saa panttioikeuden hakemuksen
vireille tulosta alkavin oikeusvaikutuksin, kun kiinnitys
vahvistetaan. [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Jos panttikirja on luovutettu myöhemmin syntyvän saamisen vakuudeksi,
velkoja saa panttioikeuden, kun saaminen
syntyy. [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

[<u>3
§</u>](https://www.finlex.fi/fi/laki/ajantasa/1995/19950540#a540-1995)

Panttaussitoumus

Panttaussitoumukseen sovelletaan, mitä kauppakaaren 10 luvun 14 §:ssä
säädetään. Jos panttaussitoumus on annettu jonkun muun kuin kiinteistön
omistajan velasta, panttaussitoumukseen sovelletaan, mitä takauksesta ja
vierasvelkapanttauksesta annetussa
laissa [<u>(361/1999)</u>](https://www.finlex.fi/fi/laki/ajantasa/1999/19990361) säädetään. [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Velkojalla on panttaussitoumuksen perusteella oikeus vaatia kiinteistön
omistajaa luovuttamaan panttikirja. Jollei kiinteistö enää ole
sitoumuksen antajalla taikka jos panttikirja on luovutettu jollekin
toiselle velkojalle tai sitoumuksen antajalla ei muutoin ole oikeutta
määrätä siitä, velkojalla on oikeus saada korvaus vahingostaan
sitoumuksen antajalta.

[<u>4
§</u>](https://www.finlex.fi/fi/laki/ajantasa/1995/19950540#a540-1995)

Panttausvallan katkeaminen

Jos jokin yhteiskiinnitetyistä kiinteistöistä tai määräala kiinnitetystä
kiinteistöstä siirtyy jollekin toiselle, aikaisemmin vahvistettuun
kiinnitykseen perustuva panttikirja saadaan luovuttaa uuden saamisen
vakuudeksi vain, jos kiinnitys on poistettu muiden kuin panttioikeuden
perustajan omistamista kiinnityksen kohteista.

Kiinteistön omistaja voi 1 momentin estämättä luovuttaa koko
kiinteistöön vahvistettuun kiinnitykseen perustuvan panttikirjan ennen
kuin määräalan saannolle on haettu lainhuutoa, mutta panttioikeus
kohdistuu tällöin ainoastaan hänen omistamaansa osaan kiinteistöstä.

[<u>5
§</u>](https://www.finlex.fi/fi/laki/ajantasa/1995/19950540#a540-1995)

Panttioikeuden sisältö

Velkojalla on panttioikeuden perusteella oikeus saada maksu
saamiselleen, kun kiinteistöstä kertyneitä varoja jaetaan ulosoton tai
lunastuksen vuoksi taikka muutoin viranomaisen toimesta. Panttioikeus
tuottaa kiinnityksen mukaisen etusijan saamiselle enintään panttikirjan
osoittamaan määrään.

Velkojalla on kiinteistön omistusoikeuden siirtymisestä huolimatta
oikeus hakea maksu saamiselleen pantatusta kiinteistöstä. Velkoja saa
luovuttaa panttikirjan vain siirtäessään saamisen, jonka vakuudeksi
panttikirja on luovutettu.

Panttikirjaa ei saa ulosmitata.

[<u>6
§</u>](https://www.finlex.fi/fi/laki/ajantasa/1995/19950540#a540-1995)

Kiinnityksen kuolettamisen ja saamisen vanhentumisen vaikutus
panttioikeuteen

Panttikirja on mitätön ja panttioikeus raukeaa, jos kiinnitys
kuoletetaan tai poistetaan. Jos kiinnitystä määrältään tai kohteeltaan
taikka muutoin muutetaan, panttioikeus vastaa muutettua kiinnitystä.

Velkojalla on oikeus saada suoritus saamiselleen pantatusta
kiinteistöstä, vaikka saaminen on vanhentunut tai hän ei ole ilmoittanut
saamistaan konkurssivalvonnassa tai tuntemattomille velkojille
osoitetussa kuulutuksessa määrättynä päivänä.

[<u>7
§</u>](https://www.finlex.fi/fi/laki/ajantasa/1995/19950540#a540-1995)

Vakuusarvon heikkeneminen

Jos velkojan mahdollisuus saada suoritus saamiselleen pantatusta
kiinteistöstä vaarantuu sen vuoksi, että kiinteistön arvo olennaisesti
heikkenee tulipalon, luonnontapahtuman, kiinteistön omistajan
toimenpiteiden tai muun näihin verrattavan syyn vuoksi, velkoja saa
hakea maksun kiinteistöstä, vaikkei saaminen ole erääntynyt
maksettavaksi.

Jollei velkoja kuuden kuukauden kuluessa siitä, kun hän sai tiedon 1
momentissa mainitusta seikasta, vaadi kanteella saamistaan
maksettavaksi, hänellä ei ole oikeutta maksun saamiseen ennen eräpäivää.

[<u>8
§</u>](https://www.finlex.fi/fi/laki/ajantasa/1995/19950540#a540-1995)

Oikeus vakuutus- ja lunastuskorvaukseen

Velkojalla on oikeus saada pantatun kiinteistön vahingoittumisesta
maksettavasta vakuutuskorvauksesta suoritus ennen saamisensa
erääntymistä, jollei korvausta ole 2 momentin mukaan suoritettava
kiinteistön omistajalle. Jos panttisaaminen on riitainen tai muutoin on
epäselvää, kenellä on oikeus korvaukseen, vakuutuksenantajan on
pidätyttävä korvauksen maksamisesta.

Kiinteistön omistajalla on oikeus nostaa vakuutuskorvaus, jos hän on
kohtuullisessa ajassa korjannut vahingon tai asettanut vakuuden siitä,
että korvaus käytetään vahingoittuneen kiinteistön uudistamiseen tai
korjaamiseen. Omistajalla on oikeus nostaa korvaus myös silloin, kun
korvauksen määrä on kiinteistön arvoon verrattuna vähäinen tai kun
muutoin on ilmeistä, ettei korvauksen nostaminen heikennä velkojan
mahdollisuutta saada suoritus saamiselleen.

Lunastuskorvauksen ja kiinteistötoimituksessa määrätyn korvauksen
maksamisesta velkojalle, jolla on panttioikeus kiinteistöön, säädetään
erikseen.

[<u>9
§</u>](https://www.finlex.fi/fi/laki/ajantasa/1995/19950540#a540-1995)

Yhteiskiinnitettyjen kiinteistöjen keskinäinen vastuu panttioikeudesta

Panttioikeus kohdistuu täysimääräisenä jokaiseen yhteiskiinnitykseen
perustuvan panttioikeuden kohteena olevaan kiinteistöön sekä pantatusta
kiinteistöstä halkomalla, lohkomalla tai tontinmittauksella
muodostettuun kiinteistöön.

Jos pantatut kiinteistöt kuuluvat eri omistajille, panttioikeudesta
vastaa ensisijaisesti velallisen omistama kiinteistö, ja muut
kiinteistöt vain siitä määrästä, jota ei saada ensisijaisesti vastuussa
olevasta kiinteistöstä.

Jos pantatusta kiinteistöstä on muodostettu eri omistajille kuuluvia
kiinteistöjä eikä saamista saada kokonaan perityksi velallisen
omistamasta kiinteistöstä tai jos kukaan omistajista ei ole velallinen,
kantakiinteistö vastaa panttioikeudesta ensisijaisesti.
Lohkokiinteistöjen ja tonttien keskinäinen vastuu määräytyy niin, että
myöhemmin lainhuudatettu kiinteistö vastaa ennen aikaisemmin
lainhuudatettua kiinteistöä. Jollei lainhuutoa ole haettu tai jos
lainhuutoa on haettu samana päivänä, myöhemmin luovutettu kiinteistö
vastaa ensisijaisesti. Mitä tässä pykälässä säädetään
lohkokiinteistöstä, koskee myös pantatusta kiinteistöstä luovutettua
määräalaa.

Kiinteistöjen keskinäisen vastuun vaikutuksista kiinteistöjen
myyntijärjestykseen ja toissijaisesti vastuussa olevan kiinteistön
omistajan oikeudesta saada panttioikeus takautumisvaatimukselleen
säädetään ulosottolaissa.

*Ks. L maakaaren voimaanpanosta [<u>541/1995 12
§</u>](https://www.finlex.fi/fi/laki/ajantasa/1995/19950541#P12).
UlosottoL [<u>37/1895</u>](https://www.finlex.fi/fi/laki/ajantasa/1895/18950037001) on
kumottu
L:lla [<u>705/2007</u>](https://www.finlex.fi/fi/laki/ajantasa/2007/20070705),
ks. Ulosottokaari [<u>705/2007 5
luku</u>](https://www.finlex.fi/fi/laki/ajantasa/2007/20070705#L5) 67 ja
69 §.*

[<u>10
§</u>](https://www.finlex.fi/fi/laki/ajantasa/1995/19950540#a540-1995)

Suoja kiinteistön luovutuksessa

Panttioikeus kiinteistöön on pysyvä, vaikka panttioikeuden perustaja on
ennen panttaushetkeä luovuttanut kiinteistön, jollei velkoja
panttaushetkellä tiennyt eikä hänen pitänyt tietää kiinteistön
luovutuksesta. Sama on voimassa, jos kiinteistön omistusoikeus on
muutoin siirtynyt toiselle tai jos panttioikeuden perustajalla ei 4 §:n
mukaan enää ollut oikeutta luovuttaa aikaisemmin vahvistettuun
kiinnitykseen perustuvaa panttikirjaa.

Velkoja ei voi vedota vilpittömään mieleensä, jos tieto kiinteistön
omistusoikeuden siirtymisestä on ollut saatavissa lainhuuto- ja
kiinnitysrekisteristä vähintään kuukautta ennen panttaushetkeä.

Jos panttikirja on luovutettu velkojalle myöhemmin syntyvän saamisen
vakuudeksi ja panttioikeuden perustajalla oli panttikirjan
luovuttaessaan oikeus pantata kiinteistö, panttioikeus on pysyvä, jollei
velkoja tiennyt eikä hänen pitänyt tietää omistajanvaihdoksesta ennen
saamisen oikeusperusteen syntymistä. Sama on voimassa, jos velkoja oli
panttikirjan saadessaan 1 ja 2 momentissa tarkoitetulla tavalla
vilpittömässä mielessä.

Mitä 7 luvun 3 §:n 2 momentissa säädetään sen ajan pidentämisestä, jonka
kuluessa lainhuuto- ja kiinnitysrekisterin merkinnän katsotaan tulleen
asianomaisten tietoon, koskee myös edellä tässä pykälässä tarkoitettuja
aikoja. [<u>(24.7.2009/572)</u>](https://www.finlex.fi/fi/laki/ajantasa/1995/19950540#a24.7.2009-572)

[<u>11
§</u>](https://www.finlex.fi/fi/laki/ajantasa/1995/19950540#a540-1995)

Suoja oikeaa omistajaa vastaan ja valtion vahingonkorvausvastuu

Panttioikeuden pysyvyydestä silloin, kun panttioikeuden perustaja ei
ollut kiinteistön oikea omistaja, säädetään 13 luvun 4, 5 ja 9 §:ssä.

Valtion vahingonkorvausvastuusta on voimassa, mitä 13 luvun 6–8 §:ssä
säädetään. Velkojan oikeutta saada korvausta panttioikeuden
menettämisestä aiheutuneesta vahingosta ei estä se, että kiinnityspäätös
on purettu tai julistettu mitättömäksi.

[<u>12
§</u>](https://www.finlex.fi/fi/laki/ajantasa/1995/19950540#a540-1995)

Suoja pakkotäytäntöönpanossa

Panttioikeus kiinteistöön on pysyvä, vaikka kiinteistön omistaja on
ennen panttaushetkeä menettänyt oikeutensa määrätä kiinteistöstä
ulosmittauksen, turvaamistoimen tai konkurssin vuoksi, jollei
määräämisvallan menettämisestä ollut panttaushetkellä tehty merkintää
lainhuuto- ja kiinnitysrekisteriin eikä velkoja muutoinkaan tiennyt eikä
hänen pitänyt tietää, ettei omistajalla enää ollut oikeutta pantata
kiinteistöä.

Jos panttikirja on luovutettu velkojalle myöhemmin syntyvän saamisen
vakuudeksi ja panttioikeuden perustajalla oli panttikirjan
luovuttaessaan oikeus pantata kiinteistö, panttioikeus on pysyvä, jollei
määräämisvallan menettämisestä ollut tehty merkintää lainhuuto- ja
kiinnitysrekisteriin ennen saamisen oikeusperusteen syntymistä eikä
velkoja muutoinkaan tällöin tiennyt eikä hänen pitänyt tietää, ettei
omistajalla enää ollut oikeutta pantata kiinteistöä.

[<u>13
§</u>](https://www.finlex.fi/fi/laki/ajantasa/1995/19950540#a540-1995)

Kiinteistön luovutuksen purkaminen ja sen vaikutus panttioikeuteen

Panttioikeus kiinteistöön on pysyvä, vaikka kiinteistö palautuu
luovutuskirjassa olevan ehdon vuoksi takaisin luovuttajalle tai vaikka
luovutus, jonka perusteella panttioikeuden perustaja on saanut
kiinteistön omistukseensa, puretaan sopimusrikkomuksen vuoksi
sopimuksella tai tuomiolla.

Kiinteistön määräosan tai määräalan luovutuksen perusteella annettua
lainhuutoa ei saa poistaa, vaikka luovutus puretaan taikka omistusoikeus
määräosaan tai määräalaan muutoin palautuu kiinteistön omistajalle ennen
kuin kiinnitykset ja erityisten oikeuksien kirjaukset on kuoletettu.
Kiinteistön omistajalle saadaan myöntää selvennyslainhuuto koko
kiinteistöön, kun lainhuuto määräosaan tai määräalaan on poistettu.

18 luku

Kiinnityksen muuttaminen

[<u>1
§</u>](https://www.finlex.fi/fi/laki/ajantasa/1995/19950540#a540-1995)

Etusijajärjestyksen muuttaminen

Kiinnitysten keskinäistä etusijajärjestystä saadaan muuttaa kiinteistön
omistajan hakemuksesta, jos ne panttioikeuden ja erityisen oikeuden
haltijat, joiden asema muuttamisessa heikkenee, antavat siihen
suostumuksensa. Etusijajärjestyksen muutos saadaan tehdä myös
panttioikeuden haltijan hakemuksesta kiinteistön omistajan ja muiden
oikeudenhaltijoiden suostumuksella.

Yhteiskiinnityksen etusijaa saadaan muuttaa vain kaikkien kiinteistöjen
osalta yhtäläisesti. Etusijajärjestystä ei saa muuttaa niin, että
sellainen kiinnitys, joka ei kohdistu kaikkiin kiinteistöihin, tulee
yhteiskiinnitystä paremmalle etusijalle.

[<u>2
§</u>](https://www.finlex.fi/fi/laki/ajantasa/1995/19950540#a540-1995)

Kiinnityksen laajentaminen

Kiinnitys saadaan kiinteistön omistajan hakemuksesta ja panttioikeuden
haltijan suostumuksella laajentaa koskemaan myös muuta hänelle kuuluvaa
kiinteistöä 16 luvun 2 §:ssä säädetyillä edellytyksillä.

[<u>3
§</u>](https://www.finlex.fi/fi/laki/ajantasa/1995/19950540#a540-1995)

Kiinnitysten yhdistäminen

Kiinnitykset, joilla on sama etusija taikka jotka seuraavat
etusijajärjestyksessä välittömästi toisiaan tai vain erityisen oikeuden
kirjauksen erottamina, saadaan kiinteistön omistajan hakemuksesta ja
panttioikeuden haltijan suostumuksella yhdistää yhdeksi kiinnitykseksi.
Yhdistetyllä kiinnityksellä on sama etusija kuin yhdistetyistä
kiinnityksistä huonoimmalla sijalla olevalla kiinnityksellä.

Yhdistetyn kiinnityksen rahamäärä saadaan hakijan pyynnöstä ja
panttioikeuden haltijan suostumuksella alentaa yhdistettävien
kiinnitysten yhteenlaskettua määrää pienemmäksi.

[<u>4
§</u>](https://www.finlex.fi/fi/laki/ajantasa/1995/19950540#a540-1995)

Kiinnityksen jakaminen

Kiinnitys saadaan kiinteistön omistajan hakemuksesta ja panttioikeuden
haltijan suostumuksella jakaa kahteen tai useampaan kiinnitykseen,
joiden yhteenlaskettu rahamäärä vastaa enintään jaettavan kiinnityksen
määrää.

Jakamalla syntyneet kiinnitykset saavat saman etusijan, jollei niiden
keskinäistä etusijajärjestystä ole hakijan pyynnöstä toisin määrätty.

[<u>5
§</u>](https://www.finlex.fi/fi/laki/ajantasa/1995/19950540#a540-1995)

Kiinnityksen kuolettaminen

Kiinnitys saadaan kokonaan tai rahamäärältään osaksi kuolettaa
kiinteistön omistajan hakemuksesta ja panttioikeuden haltijan
suostumuksella. Yhteiskiinnityksen kuolettamista saa hakea joku
yhteiskiinnityksen kohteena olevien kiinteistöjen omistajista muiden
kiinteistöjen omistajien suostumuksetta.

5 a
§ [<u>(14.12.1998/964)</u>](https://www.finlex.fi/fi/laki/ajantasa/1995/19950540#a14.12.1998-964)

Kiinnityksen muuntaminen euroiksi

Kiinnityksen rahamäärä saadaan panttikirjan haltijan hakemuksesta
muuntaa euroyksiköksi tietyistä euron käyttöön ottamiseen liittyvistä
säännöksistä annetun neuvoston asetuksen (EY) N:o 1103/97 4 ja 5
artiklan mukaisesti.

Muuntamisen yhteydessä kiinnityksen rahamäärää saadaan panttikirjan
haltijan hakemuksesta alentaa enintään lähimpään täyteen sataan euroon
kiinteistön omistajan suostumuksetta.

Kirjaamisviranomainen muuntaa 1 päivästä tammikuuta 2002 lukien
kiinnityksen rahamäärän markoista euroiksi edellä tarkoitetulla tavalla,
kun kiinnitystä muutoin muutetaan tai kun kiinnityksestä annetaan uusi
panttikirja.

[<u>6
§</u>](https://www.finlex.fi/fi/laki/ajantasa/1995/19950540#a540-1995)

Yhteiskiinnityksen purkaminen

Jos samalle omistajalle kuuluviin kiinteistöihin kohdistuu
yhteiskiinnitys, kiinnitys saadaan hänen hakemuksestaan ja
panttioikeuden haltijan suostumuksella poistaa jonkin kiinteistön
osalta. Yhteiskiinnitystä ei saa purkaa, jos kiinteistöihin jää voimaan
jokin muu yhteiskiinnitys.

Yhteiskiinnitys, joka kohdistuu eri omistajille kuuluviin
kiinteistöihin, saadaan kiinteistön omistajan hakemuksesta poistaa hänen
omistamastaan kiinteistöstä panttioikeuden haltijan suostumuksella.
Edellytyksenä on lisäksi, että kiinnityksen kohteeksi jäävien
kiinteistöjen omistajat ja sellaiset näihin kiinteistöihin kohdistuvien
panttioikeuksien ja erityisten oikeuksien haltijat, joiden kirjaus on
samalla tai huonommalla etusijalla kuin purettava kiinnitys, antavat
poistamiseen suostumuksensa.

Kiinnityksen poistamiseen lohkokiinteistöstä tai muusta sellaisesta
kiinteistöstä, joka vastaa panttioikeudesta 17 luvun 9 §:n 2 tai 3
momentin mukaan ainoastaan toissijaisesti tai johon panttioikeus ei
lainkaan kohdistu, ei kuitenkaan tarvita tämän kiinteistön eikä sitä
ennen vastuussa olevan kiinteistön omistajan suostumusta. Myöskään
ensisijaisesti vastuussa olevaan kiinteistöön kohdistuvan oikeuden
haltijan suostumusta ei tarvita. Panttioikeuden haltija ei saa antaa
suostumustaan, jos yhteiskiinnitys on tarkoitus poistaa velallisen
kiinteistöstä. Yhteiskiinnityksen purkamista saa tässä momentissa
tarkoitetussa tilanteessa hakea joku yhteiskiinnityksen kohteena olevien
kiinteistöjen omistajista taikka panttioikeuden haltija. Mitä tässä
pykälässä säädetään lohkokiinteistöstä, koskee myös kiinnitetystä
kiinteistöstä luovutettua määräalaa.

7
§ [<u>(3.6.2016/418)</u>](https://www.finlex.fi/fi/laki/ajantasa/1995/19950540#a3.6.2016-418)

Menettely kiinnitystä muutettaessa

Vahvistetun kiinnityksen muuttamista koskevasta hakemuksesta ja asian
käsittelystä on soveltuvin osin voimassa, mitä kiinnityksen
vahvistamisesta säädetään.

Kun kiinnityksen muutos on vahvistettu, kirjaamisviranomaisen on
annettava ratkaisusta tieto sähköisen panttikirjan saajalle.

Jos kiinnitys on muun lain nojalla kuoletettava tai muutoin muutettava,
kirjaamisviranomainen tekee siitä merkinnän lainhuuto- ja
kiinnitysrekisteriin, kun ilmoitus lainvoimaisesta päätöksestä on
saapunut.

7 a
§ [<u>(3.6.2016/418)</u>](https://www.finlex.fi/fi/laki/ajantasa/1995/19950540#a3.6.2016-418)

Kirjallisen panttikirjan muuttaminen sähköiseen muotoon

Kirjallinen panttikirja, joka aikaisemmin voimassa olleiden säännösten
mukaisesti on annettu todistukseksi kiinnityksestä, saadaan muuttaa
sähköiseen muotoon panttikirjan haltijan hakemuksesta. Hakemukseen on
liitettävä panttikirja alkuperäisenä, jollei 2 momentista johdu muuta.

Luottolaitostoiminnasta annetun lain [<u>(610/2014) 1 luvun 7
§:ssä</u>](https://www.finlex.fi/fi/laki/ajantasa/2014/20140610#L1P7) tarkoitetun
luottolaitoksen tai valtion erityisrahoitusyhtiöstä annetussa
laissa [<u>(443/1998)</u>](https://www.finlex.fi/fi/laki/ajantasa/1998/19980443) tarkoitetun
erityisrahoitusyhtiön ei tarvitse liittää 1 momentissa tarkoitettuun
hakemukseensa alkuperäistä kirjallista panttikirjaa, jos panttikirja
muuten yksilöidään riittävällä tavalla ja hakija ilmoittaa
kirjaamisviranomaiselle mitätöivänsä hallussaan olevan panttikirjan.
Ilmoituksesta on tehtävä merkintä lainhuuto- ja kiinnitysrekisteriin.
Jos hakija ei ole hakemuksessa yksilöidyn panttikirjan oikea haltija tai
panttikirjaa ei mitätöidä, hakija on velvollinen korvaamaan tästä
aiheutuneen vahingon. Valtio on velvollinen korvaamaan tämän momentin
mukaisessa menettelyssä syntyneen päätöksen virheellisyydestä
aiheutuneen vahingon noudattaen soveltuvin osin, mitä 13 luvun 6–8 §:ssä
säädetään.

Jos haetaan sellaisen kiinnityksen muuttamista, josta on annettu
kirjallinen panttikirja, kirjaamisviranomainen muuttaa panttikirjan
sähköiseen muotoon samalla, kun kiinnitystä koskeva muutos vahvistetaan.
Hakemukseen on liitettävä muutettavasta kiinnityksestä annettu
kirjallinen panttikirja alkuperäisenä, ja panttikirjan haltija kirjataan
sähköisen panttikirjan saajaksi. Vastaavasti menetellään, kun lainhuuto-
ja kiinnitysrekisteriin tehdään merkintä kiinnityksen muuttamisesta muun
lain nojalla, jos alkuperäinen kirjallinen panttikirja on toimitettu
kirjaamisviranomaiselle.

8
§ [<u>(3.6.2016/418)</u>](https://www.finlex.fi/fi/laki/ajantasa/1995/19950540#a3.6.2016-418)

Panttikirjan kuolettaminen

Kirjallisen panttikirjan kuolettamiseen sovelletaan, mitä asiakirjain
kuolettamisesta annetussa
laissa [<u>(34/1901)</u>](https://www.finlex.fi/fi/laki/smur/1901/19010034) säädetään.
Se, jonka hakemuksesta kirjallinen panttikirja on kuoletettu, saa
kirjaamisviranomaiselta pyynnöstä kuoletettua panttikirjaa vastaavan
sähköisen panttikirjan. Kirjallisen panttikirjan kuolettamisesta on
tehtävä merkintä lainhuuto- ja kiinnitysrekisteriin.

Jos sähköisen panttikirjan saajasta tai hänen olinpaikastaan ei voida
saada tietoa, kiinteistön omistajalla on oikeus hakea saajaa koskevan
kirjauksen poistamista noudattaen soveltuvin osin, mitä asiakirjain
kuolettamisesta annetussa laissa säädetään. Kirjaamisviranomainen
merkitsee hakijan sähköisen panttikirjan saajaksi, kun tuomioistuin
ilmoittaa sille lainvoimaisesta ratkaisustaan, jolla saajaa koskeva
kirjaus määrätään poistettavaksi.

9
§ [<u>(3.6.2016/418)</u>](https://www.finlex.fi/fi/laki/ajantasa/1995/19950540#a3.6.2016-418)

Oikeus muutettuun panttikirjaan

Panttioikeuden haltijalla on 7 a §:ssä ja 8 §:n 1 momentissa
tarkoitettuun sähköiseen panttikirjaan sama oikeus kuin korvattuun
panttikirjaan.

10
§ [<u>(3.6.2016/418)</u>](https://www.finlex.fi/fi/laki/ajantasa/1995/19950540#a3.6.2016-418)

10 § on kumottu
L:lla [<u>3.6.2016/418</u>](https://www.finlex.fi/fi/laki/ajantasa/1995/19950540#a3.6.2016-418).

19 luku

Kiinnitys ja panttioikeus käyttöoikeuteen ja rakennuksiin

[<u>1
§</u>](https://www.finlex.fi/fi/laki/ajantasa/1995/19950540#a540-1995)

Käyttöoikeutta koskevan kiinnityksen kohde

Kiinnitys saadaan vahvistaa maanvuokraoikeuteen ja muuhun toisen maahan
kohdistuvaan määräaikaiseen käyttöoikeuteen, jos oikeus saadaan siirtää
kolmannelle kiinteistön omistajaa kuulematta ja jos alueella on tai
sille saadaan sopimuksen mukaan rakentaa oikeudenhaltijalle kuuluvia
rakennuksia tai laitteita. Kiinnityksen vahvistamisen edellytyksenä on,
että käyttöoikeus on kirjattu lainhuuto- ja kiinnitysrekisteriin.
Kiinnitys saadaan vahvistaa myös käyttöoikeuden määräosaan.

Samaa kiinnitystä ei saa vahvistaa kahteen tai useampaan käyttöoikeuteen
taikka kiinteistöön ja käyttöoikeuteen.

[<u>2
§</u>](https://www.finlex.fi/fi/laki/ajantasa/1995/19950540#a540-1995)

Käyttöoikeutta koskevan kiinnityksen hakija

Kiinnitys vahvistetaan sellaisen käyttöoikeuden haltijan hakemuksesta,
jonka oikeus on viimeksi kirjattu.

[<u>3
§</u>](https://www.finlex.fi/fi/laki/ajantasa/1995/19950540#a540-1995)

Kiinteistökiinnitystä ja -panttioikeutta koskevien säännösten
soveltaminen

Mitä 16 luvun 4, 4 a, 5–8, 8 a ja 9 §:ssä sekä 18 luvun 1, 3–5, 7, 7 a
ja 8–10 §:ssä säädetään kiinnityksestä kiinteistöön, koskee soveltuvin
osin kiinnitystä
käyttöoikeuteen. [<u>(4.2.2011/96)</u>](https://www.finlex.fi/fi/laki/ajantasa/1995/19950540#a4.2.2011-96)

Panttioikeudesta käyttöoikeuteen ja siihen kuuluviin rakennuksiin ja
laitteisiin on soveltuvin osin voimassa, mitä 17 luvun 1–8 ja 10–13
§:ssä säädetään panttioikeudesta kiinteistöön.

Mitä 1 ja 2 momentissa mainituissa lainkohdissa säädetään kiinteistöstä,
koskee käyttöoikeutta ja mitä vastaavasti säädetään lainhuudosta, koskee
oikeuden kirjaamista.

[<u>4
§</u>](https://www.finlex.fi/fi/laki/ajantasa/1995/19950540#a540-1995)

Käyttöoikeuden muuttaminen

Käyttöoikeuden muuttamista koskeva sopimus ei sido panttioikeuden
haltijaa ennen kuin muutos on kirjattu. Muutoksen kirjaamisen
edellytyksistä säädetään 14 luvun 14 §:ssä.

[<u>5
§</u>](https://www.finlex.fi/fi/laki/ajantasa/1995/19950540#a540-1995)

Käyttöoikeuden lakkaaminen

Panttioikeus käyttöoikeuteen raukeaa, kun käyttöoikeuden sopimuksen
mukainen voimassaoloaika päättyy. Panttioikeus pysyy kuitenkin voimassa,
jos käyttöoikeuden voimassaoloaikaa on pidennetty tai oikeus on annettu
samalle oikeudenhaltijalle välittömästi uudelleen ja tästä tehdään
merkintä lainhuuto- ja kiinnitysrekisteriin käyttöoikeuden
voimassaoloaikana.

Jos käyttöoikeus lakkaa irtisanomisen tai sopimuksen taikka muun syyn
takia sovittua aikaisemmin, panttioikeus kirjauksen mukaiseen
käyttöoikeuteen pysyy voimassa, kunnes kiinnitys on kuoletettu. Sama on
voimassa, kun omistusoikeus kiinteistöön ja käyttöoikeus tulevat samalle
omistajalle. Kirjauksen poistamisen ja kiinnityksen kuolettamisen
edellytyksistä säädetään 14 luvun 16 §:ssä.

Kun käyttöoikeus on tullut kiinteistön omistajalle tai se on muutoin
lakannut, käyttöoikeuteen ei saa vahvistaa kiinnitystä eikä
käyttöoikeuteen kohdistuvaa panttikirjaa saa luovuttaa vakuudeksi.
Panttioikeus on kuitenkin pysyvä, jos velkoja ei panttaushetkellä
tiennyt eikä hänen pitänyt tietää, että käyttöoikeus on lakannut.

[<u>6
§</u>](https://www.finlex.fi/fi/laki/ajantasa/1995/19950540#a540-1995)

Kiinnityksen siirtäminen kiinteistöön

Jos käyttöoikeus on tullut kiinteistön omistajalle tai se on muutoin
lakannut, käyttöoikeuteen vahvistetut kiinnitykset saadaan kiinteistön
omistajan hakemuksesta ja panttioikeuden haltijan suostumuksella siirtää
koskemaan koko kiinteistöä, jolloin ne saavat käyttöoikeuden kirjauksen
mukaisen, keskenään entisen etusijan. Edellytyksenä on, että kaikki
käyttöoikeuteen kohdistuvat kiinnitykset siirretään samalla kertaa. Jos
kiinteistöön kohdistuu kiinnityksiä tai erityisen oikeuden kirjauksia,
kiinnityksen siirtämiseen tarvitaan niiden oikeudenhaltijoiden
suostumus, joiden kirjaus on samalla tai huonommalla etusijalla kuin
lakanneen käyttöoikeuden kirjaus.

Käyttöoikeuden lakkaaminen ei vaikuta kiinteistöön vahvistettujen
kiinnitysten kohteeseen ennen kuin käyttöoikeuden kirjaus on poistettu.
Kiinteistöön vahvistetut kiinnitykset koskevat tämän jälkeen myös
aikaisemmin käyttöoikeuteen kuulunutta omaisuutta.

[<u>7
§</u>](https://www.finlex.fi/fi/laki/ajantasa/1995/19950540#a540-1995)

Rakennusten luovuttaminen käyttöoikeuden haltijalle

Kiinteistöllä olevan rakennuksen tai muun kiinteistöön kuuluvan
omaisuuden luovutus ei vaikuta kiinteistöön vahvistettujen kiinnitysten
kohteeseen, jollei luovutettua esinettä ole 14 luvun 4 §:n 1 momentin 2
kohdan mukaan kirjattu käyttöoikeuteen kuuluvaksi. Käyttöoikeuteen
vahvistetut kiinnitykset koskevat mainitun kirjauksen jälkeen myös siinä
tarkoitettua esinettä.

20 luku

Lakisääteinen panttioikeus

[<u>1
§</u>](https://www.finlex.fi/fi/laki/ajantasa/1995/19950540#a540-1995)

Luvun soveltamisala

Kiinteistö, joka muun lain mukaan vastaa julkisoikeudellisesta tai
julkisoikeudellisessa järjestyksessä maksettavaksi pannusta maksusta tai
muusta siihen verrattavasta saamisesta, on panttina saamisen
suorittamisesta niin kuin tässä laissa säädetään.

Lakisääteistä panttioikeutta kiinteistöön koskevia säännöksiä
sovelletaan myös silloin, kun lakisääteinen panttioikeus koskee
kiinteistön määräosaa, määräalaa taikka maanvuokraoikeutta tai muuta
toisen maahan kohdistuvaa käyttöoikeutta.

[<u>2
§</u>](https://www.finlex.fi/fi/laki/ajantasa/1995/19950540#a540-1995)

Lakisääteisen panttioikeuden kirjaaminen

Lakisääteinen panttioikeus on ilmoitettava kirjattavaksi lainhuuto- ja
kiinnitysrekisteriin. Jollei ilmoitusta ole toimitettu
kirjaamisviranomaiselle vuoden kuluessa saamisen syntymisestä,
panttioikeus raukeaa.

Ilmoitus saadaan tehdä, kun päätös lainan myöntämisestä tai
maksuvelvollisuuden määräämisestä on tehty, vaikkei se ole tullut
lainvoimaiseksi. Toistuvasti kiinteistöstä menevä maksu, joka ei perustu
tuomioistuimen päätökseen, saadaan ilmoittaa kirjattavaksi vain, jos
kyseisen maksuerän suoritus on laiminlyöty.

Ilmoituksen tekemisestä sekä siitä rahamäärästä, jota pienempää saamista
ei saa kirjata lakisääteiseksi panttioikeudeksi, säädetään asetuksella.

[<u>3
§</u>](https://www.finlex.fi/fi/laki/ajantasa/1995/19950540#a540-1995)

Luovutuksen ja pakkotäytäntöönpanon vaikutus

Lakisääteinen panttioikeus ei sido luovutuksensaajaa, ellei sitä ole
kirjattu lainhuuto- ja kiinnitysrekisteriin ennen lainhuudon hakemista
eikä luovutuksensaaja saannon tapahtuessa tiennyt eikä hänen pitänyt
tietää saamisesta tai sen perusteesta.

Jos kiinteistön luovuttaja on laiminlyönyt velvollisuutensa ilmoittaa
luovutuksensaajalle kiinteistöstä menevästä saamisesta eikä
lakisääteinen panttioikeus jää sitovaksi, velkojalla on oikeus vaatia
kiinteistön luovuttajalta korvaus vahingostaan.

Lakisääteinen panttioikeus ei ole tehokas kiinteistön omistajan
velkojiin nähden, ellei sitä ole kirjattu lainhuuto- ja
kiinnitysrekisteriin ennen kuin kirjaamisviranomaiselle on tehty
ilmoitus kiinteistön ulosmittauksesta tai turvaamistoimesta taikka sen
kuulumisesta konkurssipesään.

[<u>4
§</u>](https://www.finlex.fi/fi/laki/ajantasa/1995/19950540#a540-1995)

Kirjauksen vaikutukset

Lakisääteisen panttioikeuden kirjaus on voimassa siitä päivästä, jona
sitä koskeva ilmoitus on tehty kirjaamisviranomaiselle.

Kirjatun lakisääteisen panttioikeuden perusteella velkojalla on oikeus
saada kiinteistöstä maksu saamiselleen ennen kiinnitykseen perustuvaa
panttisaamista. Sama koskee kirjauksen mukaista korkoa tai muuta
liitännäiskustannusta enintään kolmelta vuodelta ennen sitä päivää, jona
ulosmittaus toimitettiin, siihen ajankohtaan asti, johon korko
saamiselle maksetaan.

Kirjauksen estämättä saadaan kysymys lakisääteisestä panttioikeudesta
kiinteistöön sekä saamisen suuruudesta tutkia erikseen.

[<u>5
§</u>](https://www.finlex.fi/fi/laki/ajantasa/1995/19950540#a540-1995)

Kirjaamisen esteet

Lakisääteistä panttioikeutta ei saa kirjata, jos:

1\) ilmoitusta ei ole tehty säädetyssä ajassa;

2\) joku muu kuin velallinen on luovutuksen nojalla hakenut lainhuutoa
kiinteistöön ennen ilmoituksen tekemistä eikä hän anna suostumustaan
oikeuden kirjaamiseen;

3\) kiinteistön ulosmittauksesta tai turvaamistoimesta taikka
kiinteistön omistajan konkurssista on tehty merkintä lainhuuto- ja
kiinnitysrekisteriin ennen ilmoituksen tekemistä; tai

4\) kiinteistö ei lain nojalla vastaa saamisesta tai kirjausta ei
muutoin voida tehdä.

Ilmoitus voidaan jättää lepäämään, kunnes lakisääteisen panttioikeuden
peruste tai pysyvyys on selvitetty.

Mitä 1 momentin 3 kohdassa säädetään kirjaamisen esteistä, ei koske
kiinteistötoimituksessa tai muussa vastaavassa viranomaismenettelyssä
ulosmittauksen, turvaamistoimen alaiseksi määräämisen taikka omistajan
konkurssiin joutumisen jälkeen määrättyä korvausta, jos korvaus on
määrätty meneväksi kiinteistöstä sellaisen hyödyn perusteella, joka
kiinteistölle on tullut edellä tarkoitetussa
menettelyssä. [<u>(22.7.2011/918)</u>](https://www.finlex.fi/fi/laki/ajantasa/1995/19950540#a22.7.2011-918)

[<u>6
§</u>](https://www.finlex.fi/fi/laki/ajantasa/1995/19950540#a540-1995)

Kirjauksen poistaminen

Panttioikeuden haltijan on ilmoitettava lakisääteisen panttioikeuden
kirjaus poistettavaksi, kun saaminen on lakannut tai kun panttioikeus ei
enää ole voimassa. Kirjaus voidaan poistaa tällöin myös kiinteistön
omistajan hakemuksesta.

[<u>7
§</u>](https://www.finlex.fi/fi/laki/ajantasa/1995/19950540#a540-1995)

Kiinteistöpanttioikeutta koskevien säännösten soveltaminen

Lakisääteisen panttioikeuden kirjaamisesta ja sen perusteella syntyvästä
panttioikeudesta on soveltuvin osin voimassa, mitä
kiinteistökiinnityksestä ja -panttioikeudesta säädetään.

V OSA

ERINÄISET SÄÄNNÖKSET

21 luku

Tarkemmat säännökset ja voimaantulo

1
§ [<u>(24.7.2009/572)</u>](https://www.finlex.fi/fi/laki/ajantasa/1995/19950540#a24.7.2009-572)

Tarkemmat säännökset

Tarkemmat säännökset lainhuuto- ja kiinnitysrekisteriin merkittävistä
tiedoista, kirjaamisasioiden käsittelystä sekä lainhuuto- ja
kiinnitysrekisterin pitämisestä annetaan valtioneuvoston asetuksella.

2 §

Voimaantulosäännös

Tämän lain voimaan tulosta säädetään erikseen lailla.

[<u>HE
120/94</u>](https://www.eduskunta.fi/valtiopaivaasiat/he+120/1994), LaVM
27/94

Muutossäädösten voimaantulo ja soveltaminen:

29.11.1996/933:

Tämä laki tulee voimaan 1 päivänä tammikuuta 1997.

[<u>HE
121/1996</u>](https://www.eduskunta.fi/valtiopaivaasiat/he+121/1996),
VaVM 34/1996, EV 167/1996

14.12.1998/964:

Tämä laki tulee voimaan 1 päivänä tammikuuta 1999.

[<u>HE
156/1998</u>](https://www.eduskunta.fi/valtiopaivaasiat/he+156/1998),
TaVM 21/1998, EV 165/1998

21.7.2006/632:

Tämä laki tulee voimaan 1 päivänä syyskuuta 2006 .

[<u>HE
109/2005</u>](https://www.eduskunta.fi/valtiopaivaasiat/he+109/2005),
TaVM 7/2006, EV 63/2006

30.3.2007/378:

Tämä laki tulee voimaan 1 päivänä lokakuuta 2007.

[<u>HE
13/2006</u>](https://www.eduskunta.fi/valtiopaivaasiat/he+13/2006), LaVM
24/2006, EV 269/2006

24.7.2009/572:

Tämän lain voimaantulosta säädetään erikseen lailla.

[<u>HE
30/2009</u>](https://www.eduskunta.fi/valtiopaivaasiat/he+30/2009), MmVM
5/2009, EV 89/2009

4.2.2011/96:

Tämä lain voimaantulosta säädetään erikseen lailla.

2 momentti on kumottu
L:lla [<u>23.8.2013/624</u>](https://www.finlex.fi/fi/laki/ajantasa/1995/19950540#a23.8.2013-624). [<u>(23.8.2013/624)</u>](https://www.finlex.fi/fi/laki/ajantasa/1995/19950540#a23.8.2013-624)

Ennen lain voimaantuloa voidaan ryhtyä lain täytäntöönpanon
edellyttämiin toimenpiteisiin.

[<u>HE
146/2010</u>](https://www.eduskunta.fi/valtiopaivaasiat/he+146/2010),
LaVM 27/2010, EV 243/2010

22.7.2011/918:

Tämä laki tulee voimaan 1 päivänä lokakuuta 2011.

[<u>HE
265/2009</u>](https://www.eduskunta.fi/valtiopaivaasiat/he+265/2009),
MmVM 28/2010, EV 307/2010

23.8.2013/623:

Tämä laki tulee voimaan 1 päivänä marraskuuta 2013.

[<u>HE
43/2013</u>](https://www.eduskunta.fi/valtiopaivaasiat/he+43/2013), LaVM
10/2013, EV 76/2013

23.8.2013/624:

Tämä laki tulee voimaan 1 päivänä marraskuuta 2013.

[<u>HE
43/2013</u>](https://www.eduskunta.fi/valtiopaivaasiat/he+43/2013), LaVM
10/2013, EV 76/2013

13.12.2013/922:

Tämä laki tulee voimaan 1 päivänä tammikuuta 2014.

[<u>HE
68/2013</u>](https://www.eduskunta.fi/valtiopaivaasiat/he+68/2013), MmVM
7/2013, EV 102/2013

3.6.2016/418:

Tämä laki tulee voimaan 1 päivänä kesäkuuta 2017.

Ennen tämän lain voimaantuloa tehtyihin kiinnityksen vahvistamista ja
muuttamista sekä panttikirjan muodon muuttamista koskeviin hakemuksiin
sovelletaan tämän lain voimaan tullessa voimassa olleita säännöksiä.

Panttioikeuteen, joka perustetaan ennen 1 päivää tammikuuta 2020
luovuttamalla tämän lain voimaan tullessa voimassa olleiden säännösten
nojalla annettu kirjallinen panttikirja velkojalle saamisen vakuudeksi,
sovelletaan tämän lain voimaan tullessa voimassa olleita säännöksiä.

[<u>HE 8/2016</u>](https://www.eduskunta.fi/valtiopaivaasiat/he+8/2016),
LaVM 2/2016, EV 28/2016

29.6.2016/536:

Tämä laki tulee voimaan 1 päivänä heinäkuuta 2016.

[<u>HE
74/2016</u>](https://www.eduskunta.fi/valtiopaivaasiat/he+74/2016), LiVM
18/2016, EV 103/2016

29.3.2019/434:

Tämä laki tulee voimaan 1 päivänä tammikuuta 2020.

[<u>HE
239/2018</u>](https://www.eduskunta.fi/valtiopaivaasiat/he+239/2018),
HaVM 29/2018, EV 247/2018

29.3.2019/471:

Tämä laki tulee voimaan 1 päivänä tammikuuta 2020.

[<u>HE
253/2018</u>](https://www.eduskunta.fi/valtiopaivaasiat/he+253/2018),
PuVM 6/2018, EV 268/2018

8.5.2020/338:

Tämä laki tulee voimaan 1 päivänä kesäkuuta 2020.

[<u>HE 2/2020</u>](https://www.eduskunta.fi/valtiopaivaasiat/he+2/2020),
LaVM 2/2020, EV 24/2020

23.3.2023/491:

Tämä laki tulee voimaan 1 päivänä toukokuuta 2023.

[<u>HE
145/2022</u>](https://www.eduskunta.fi/valtiopaivaasiat/he+145/2022),
HaVM 39/2022, EV 303/2022
